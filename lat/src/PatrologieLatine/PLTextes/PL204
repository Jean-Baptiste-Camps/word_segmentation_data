
PATROLOGIAE TOMUS CCIV.

CLEMENS III PONT. ROM. / S. STEPHANUS GRANDIMONT. / LABORANS / HENRICUS DE CASTRO MARSIACO, S. R. E. CARD. / BALDUINUS CANTUAR. ARCHIEP. / BERNARDUS ABBAS FONTIS CALIDI. / STEPHANUS DE LICIACO / PETRUS BERNARDI / GUILLELMUS DE TRAHINACO / GERARDUS ITHERII, GRANDIMONTENSES. / REINERUS / LAURENTIUS / MONACHI LEODIENSES. / ERMENGAUDUS. / HENRICUS SEPTIMELLENSIS.

TOMUS UNICUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CCIV.


CLEMENS III PONT. ROM.



S. STEPHANUS GRANDIMONT.



LABORANS,



HENRICUS DE CASTRO MARSIACO, S. R. E. CARD.



BALDUINUS CANTUAR. ARCHIEP.



BERNARDUS ABBAS FONTIS CALIDI.



STEPHANUS DE LICIACO,



PETRUS BERNARDI,



GUILLELMUS DE TRAHINACO,



GERARDUS ITHERII, GRANDIMONTENSES.



REINERUS,



LAURENTIUS,



MONACHI LEODIENSES.



ERMENGAUDUS.



HENRICUS SEPTIMELLENSIS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume title page
SAECULUM XII

CLEMENTIS III

PONTIFICIS ROMANI

EPISTOLAE ET PRIVILEGIA

ORDINE CHRONOLOGICO DIGESTA ACCEDUNT

S. STEPHANI ORDINIS GRANDIMONTENSIUM FUNDATORIS,



LABORANTIS,



HENRICI DE CASTRO MARSIACO,



S. R. E. CARDINALIUM,



BALDUINI CANTUARIENSIS ARCHIEPISCOPI,



BERNARDI ABBATIS FONTIS CALIDI,



STEPHANI DE LICIACO,



PETRI BERNARDI,



GUILLELMI DE TRAHINACO,



GERARDI ITHERII,



GRANDIMONTENSIUM,



REINERI,



LAURENTII,



MONACHORUM LEODIENSIUM,



ERMENGAUDI,



HENRICI SEPTIMELLENSIS



SCRIPTA QUAE SUPERSUNT

ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
VENIT 8 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCIV CONTINENTUR.


REINERUS MONACHUS S. LAURENTII LEODIENSIS.
De claris scriptoribus monasterii sui. 	Col. 15
Commentatio in novem ante-natalitias antiphonas ab O ordientes. 	41
Speculum poenitentiae seu Vita S. Pelagiae. 	51
Palmarium virginale, seu Vita et Passio S. Mariae virginis Cappadocis. 	61
De conflictu duorum ducum et animarum. 	79
De adventu reliquiarum S. Laurentii martyris. 	89
Triumphale Bulonicum. 	99
Vita Euracli Leodiensis episcopi. 	117
Vita Reginardi Leodiensis episcopi. 	125
De casu fulminis super ecclesiam monasterii sui. 	137
Libellus gratiarum actionis ad B. Laurentium. 	145
De incendio ecclesiae S. Lamberti Leodiensis. 	152
Lacrymae. 	153
De profectu mortis. 	181
Vita S. Wolbodonis Leodiensis episcopi. 	197



HENRICUS DE CASTRO MARSIACO S. R. E. CARDINALIS.
Epistolae. 	215
De peregrinante civitate Dei. 	251



BALDUINUS CANTUARIENSIS ARCHIEPISCOPUS.
Tractatus varii. 	403
Liber de commendatione fidei. 	573
---De sacramento altaris. 	642
---Contra Catharos. 	777



BERNARDUS ABBAS FONTIS CALIDI.
Liber adversus Waldenses. 	793



HENRICUS SEPTIMELLENSIS.
Elegia de diversitate fortunae et philosophiae consolatione. 	841



LABORANS S. R. E. CARDINALIS.
Notitia et fragmenta. 	901



LAURENTIUS DE LEODIO.
Gesta episcoporum Virdunensium. 	919



S. STEPHANUS DE MURETO ET ALII GRANDIMONTENSES.
Dicta S. Stephani. 	1071
Liber sententiarum ejusdem. 	1085
Regula. 	1135



STEPHANUS DE LICIACO GRANDIMONTENSIS PRIOR QUARTUS.
Dicta et facta S. Stephani de Mureto. 	1163



PETRUS BERNARDI GRANDIMONTENSIS PRIOR QUINTUS.
Epistolae. 	1177



GUILLELMUS DE TRAHINACO GRANDIMONTENSIS PRIOR SEXTUS.
Epistolae. 	1177



GERARDUS ITHERII GRANDIMONTENSIS PRIOR SEPTIMUS.
Vita S. Stephani de Mureto. 	1179
Itinerarium fratrum Grandimontensium. 	1221



ERMENGAUDUS.
Liber contra haereticos. 	1235



CLEMENS III PAPA.
Epistolae et privilegia. 	1275





Main volume text





ANNO DOMINI MCLXXXVIII
REINERUS MONACHUS S. LAURENTII LEODIENSIS




[Col. 0009]
NOTITIA HISTORICO-LITTERARIA
(D. Bern. PEZIUS, Praef. ad t. IV Thesauri Anecdot., p. XVII)

Reineri, Raynerii, Reineriive, coenobitae Laurentiani Leodii, plures hactenus meminere, nominatim Baronius, Valerius Andreas, Gerardus, Joannes Vossius, Chapeavillus, Mabillonius, Casimirus Oudinus aliique, sed paucis admodum et nequaquam ut tantus vir merebatur. In causa fuit quod maxima pars Reineri opusculorum in tenebras abdita hucusque ignoraretur. Sed omnia de eo deinceps certiora et ampliora erunt, postquam pleraque ejus ingenii monumenta cl. P. Lombardus ex autographis codicibus exscripsit, nostroque Thesauro inseruit. Aetatem Reineri, quem plerique circa annum Domini 1130 claruisse scribunt, certam habemus ex ejusdem libello De casu fulminis super ecclesiam monasterii sui. Nam praesenti anno, inquit, qui est ab Incarnatione Dominica 1182 XI Kal. Aprilis, in crastinum, scilicet post dies Palmarum, mirabilis in altis Dominus intonuit super nos fulmine cum maximo atque horribili fragore cadente, etc. Ejusmodi certas ad stabiliendam Reineri aetatem notas chronicas in aliis etiam ejusdem opusculis reperies. Quo autem anno mortem cum vita commutaverit, ex nullis monasterii sui monumentis cl. Lombardus potuit extundere. Virum fuisse excellenti ac pereleganti ingenio praeditum omnia ejus opera loquuntur, stylo perscripta erudito, terso, et qui vix saeculi sui sit. Nec virtute ac vitae sanctimonia inferior exstitit, ut qui coelestibus etiam visionibus claruerit, quas in opusculis suis tanquam ab aliis habitas passim refert, et veteribus quas tractat historiis interserit. De operibus suis ipse accurate agit libro II. De claris scriptoribus monasterii sui, ex quibus ea duntaxat recensere juvat quae in nostro Thesauro nunc primum comparent.

1. De claris scriptoribus monasterii sui libelli III. Hi ita in codice autographo inscribuntur: De ineptiis cujusdam idiotae libellus ad amicum suum, quae inscriptio, sine dubio ab ipso Reinero profecta, insignem auctoris modestiam prodit. In eo satis accurate quid a quolibet majorum suorum scriptum posteritatique commendatum sit, recenset. Optandum foret ut idem circa coaetaneos sibi sodales praestitisset. Sed morabantur eum, ut ipse initio libelli II fatetur, duo, scilicet ne aut livoris argueretur, si remissius laudaret quae laudanda essent, aut daretur adulationi, merita si dependeret praeconia. Caeterum ex hoc Reineri opusculo non parum lucis vetus historia litteraria accipiet, quae tanto studio ab eruditis nostri temporis excolitur. Errat vero non leviter vir eruditus Joan. Gottfridus Olearius t. II Bibliothecae script. eccles. ubi pag. 121 scribit Reineri libros III De viris illustribus monasterii sui, qui ipsissimi nostri hi III libelli sunt, in Collectione rer. Leod. a Joan. Chapeavillo editos fuisse, cum in ea nihil Reineri praeter Vitam S. Lamberti [(1) 1Kb] reperire sit.

2. In novem ante-natulitias antiphonas ab O exordientes opusculum, seu, Quid significent novem O et quae sit dierum illorum ratio, quem titulum se commentationi suae praefixisse, in prologo ad amicum Reinerus testatur. Hoc opusculum praecedenti mox subjunximus, propterea quod idem argumentum Reinerus, licet succinctius, in ejus libello III pertractet, atque adeo alterum ex altero suppleri possit. Prodiit quidem haec commentatio jam pridem, nempe anno 1618, Leodii. Verum cum ejus editionis exempla rarissima sint, ejusque nemo unus, qui hucusque Reinerum celebravit, meminerit, eam in nostra collectione repetere visum fuit. Commodo ac usui erit divini verbi praeconibus, qui in diversis ecclesiis ultima Dominici Adventus hebdomada in has ipsas mysteriorum plenas antiphonas sermones ad populum habere consueverunt. Quae autem sit ratio quod Reinerus novem ejusmodi antiphonas, non septem, quot nunc in omnibus fere ecclesiis decantari solent, exposuerit, lector ex nota cl. P. Lombardi cognoscet.

3. Speculum poenitentiae seu Vitae S. Pelagiae lib. II. Historiae hujus non tam auctor quam interpolator Reinerus est, ut ex ipsius verbis, quibus prologum finit, constare potest: Cujus, inquit, monimenta conversionis (Pelagiae) ab alio quidem scripta reperi, sed cum oratio parum idonea, tum vero barbarismorum erat atque soloecismorum tanta confusio, ut illustrem materiam stylus obscurior laceram reddidisse ac despicabilem videretur. Verum de scriptoris vitio magis quam de auctoris imperitia id accidisse suspicor, dum quatuor aut amplius clausulis, tum et dimidiis se versiculis passim mutilatum textus pronuntiaret. Gloriosis autem rebus plurimum tollit gratiae sermo contemptibilis. Meliori ergo aliquantum facie praedictam curavi materiam reformare, rudemque experiri adolescentiae indolem. Opusculum in duos digessi libros, atque titulo praenotavi Speculum Poenitentiae. Nam quantum remedii hujus sit bonum, quam felix proventus, in hoc etiam speculari potest benivolentiae expiatus collyrio cujusvis oculus. Porro etsi horum libellorum argumentum satis decantatum sit, non aeque tamen cognita hucusque fuerunt plura virtutum exempla quae vel de se dissimulato nomine, vel de aliis lib. I, cap. 4, et lib. II, cap. 3, Reinerus narrat, id quod et in aliis historiarum et Vitarum suarum libellis agit, ut adeo vel hoc nomine in lucem proferri dudum [Col. 0011] commeriti fuerint. Scimus non deesse homines qui ejusmodi omnia derisui habeant. Sed nec desunt qui, delectu habito, magnos etiam in animo fructus ex iisdem capiant. Quibus si nostris laboribus amplius prodesse cupimus, nemo prudens id aegre ac impatienter feret in opere quod diversissimorum hominum usibus destinatum est. Opusculi hujus ipse meminit Reinerus lib. II De claris script. monasterii sui, cap. 3.

4. Palmarium virginale, seu De vita et passione sanctae Mariae, virginis Cappadocis, libri II. Hos adolescens adhuc edidit Reinerus eo maxime fine, ut otium fugeret, ac salutaribus studiis animum imbueret. Stimulum ad sacra argumenta tractanda addiderat visio B. Joannis, magistri sui, in qua beatissimi Laurentii vocem et monitum: O quam delectabile est atque jucundum divinis rebus intendere animum, audisse ferebatur. Is enim ipse est, de quo ita in prologo scribit Reinerus: Frater etenim quidam pueris sive adolescentibus Terentium legebat. Sed scenica lectio plus obesse quam prodesse auditoribus infirmis solet. Interea magister ille infirmatus est, ita ut pene desperaretur. Qui extra se per exstasim factus plura vidit et audivit memorabilia quae postea scripto edidit. Beatum quoque Laurentium, quam praemisi, sententiam minaciter sibi objecisse non tacuit, redarguentem quod ludicris sordidaretur, dum comico uteretur. Nam censeatur parum religiosus, qui pectus vel linguam occupet nugis turpibus. Divina igitur tractare et honesta saluberrimum est. Augescit scientia, vitatur otium, proficit ad virtutes anima. Nempe quosdam legimus Patrum intexere mattas sive sportellas solitos fuisse, quarum grandes cumulos dum congessissent, quoniam qui distraheret non erat, igni supposito cremasse, et alias denuo factitasse ad similem redigendas sortem. Philosophi quidem spirituales sic argumentati fuerint, otiositatem esse inimicam animae, quam adeo insectarentur. Verum improbus ego conserendorum ignarus juncorum, neque sportulis idoneus attexendis, scribere saltem aliquid conabor, adolescentiamque artibus assuescere bonis, nec fornacibus, sed codicibus dedere ingeniolum. Itaque gemino distinctum libro opusculum compositurus sum, cujus sit titulus: Palmarium virginale. Etenim sancta virgo Maria, quo agone certaverit, hoste devicto qualiter palmam adepta sit coelicam, in eo describetur. Hactenus Reinerus, cujus sententia etsi longior esset, huc transferenda videbatur, ut quibus studiis animos suos exercerent religiosi, addiscerent. Neque enim ejus generis desunt nostris temporibus homines, qui non codicibus sed pictis etiam chartis et aliis nugis ingeniolum dedant, iis quoque indignari soliti, qui bonas horulas exscribendis veterum monumentis consecrant, quae ipsi luce omnino indigna, utpote suis moribus perquam infesta, existimant. De Maria martyre Cappadoce ac ancilla vide Baronium in Martyrologio Romano ad diem primam Novembris et Laurentium Surium, qui eodem die Mariae acta ex Vincentii Speculo historiali recitat, quo integro fere saeculo antiquior noster Reinerus est.

5. De vita S. Tiebaldi libri II. De his uti et praecedentibus duobus opusculis ita loquitur ipse Reinerus lib. II De claris scriptor. monasterii sui, cap. 3: Geminis ergo libellis conversionem descripsi sanctae Pelagiae, opusculumque hoc illustravi titulo: Speculum poenitentiae. Dehinc passionem virginis Mariae Cappadocis aeque duplici libello explicavi ita praetitulando: Palmarium virginale. Subsequenter Vitam Tiebaldi eremitae duobus itidem libellis complexus sum, appellavique Florem eremi. Atque haec antea quidem, sed scabro dictationum fuerant stylo descripta, quae ego monitu quorumdam scientiolae, qua potui, lima purgari. Parendum est quippe amicis pia injungentibus. Sanctorum vero res gestae communis censentur materiae, nec vanitatis pungendus est nota quem pietatis exercent studia, etc. Non prodit quidem Reinerus cui quae de sancto Tiebaldo commemorat, debeat. Verum qui Vitam ejusdem sanctissimi eremitae, a Petro Vangadiciae abbate in litteras relatam, et a Surio et Mabillonio parte II Saeculi VI Benedictini, a pag. 156 editam, cum Reineri opusculo vel leviter contulerit, illico reperiet hunc illius vitula arasse, nec nisi elegantiori oratione Reinerum Petri opus convestivisse, ac singularibus quibusdam sui temporis eventis, pro more suo, telam distinxisse. Latuit id tamen omne Mabillonium, inter eos qui sanctum Tiebaldum laudarunt, Reinerum alias nequaquam praetermissurum.

6. De conflictu duorum ducum et animarum mirabili revelatione, etc., libelli II. Istud Reineri opusculum, quemadmodum et sequens, De adventu reliquiarum S. Laurentii Roma Leodium, ideo duntaxat in collectionem nostram immisimus, ut quid etiam versu potuerit Reinerus, eruditis patefaceremus, liberum ac integrum iis relinquentes quid vel quantum ejusmodi historiis tribuere velint. De priori opusculo haec Reineri verba sunt lib. II De clar. scriptor. monasterii sui, cap. 6: Ne mucidis autem dormitantes tabellae ceris stylus parieti affixus rubiginis lepra tabesceret, scripsi ad quemdam familiarem opusculum De insignibus insularum Sardiniae et Siciliae duobus versifice digestum libellis. Item ad alium duos libellos: primum De conflictu duorum ducum et animarum mirabili revelatione; secundum De quodam milite captivato, et per salutarem hostiam liberato. De posteriori autem ita scribit ejusdem libri cap. 8: Scripsi etiam versifice libellum De adventu reliquiarum S. Laurentii in Leodium ab urbe Roma. Quin et ad ipsum martyrem et ad alios plures sanctorum dicendas, rogatu fratrum, plurimas conscripsi orationes, quarum unam metricam ad S. Laurentium habes col. infra. Cui mox ob idem orationis genus Officium de sancto Spiritu, sensu pietatis plenum subjunxi. Quid vero hujus officii scribendi occasionem Reinero dederit, apud eumdem videre potes citato libro, cap. 8. Caeterum in opusculo metrico De adventu reliquiarum S. Laurentii martyris nihil fere aliud egit Reinerus quam ut id quod Ludovicus Senior de eodem argumento prosa oratione tradidit, versa etiam redderet, quod pro aetate sua non ineleganter exsecutus est.

7. De adventu reliquiarum S. Laurentii Roma Leodium liber metricus, etc. De hoc opusculo Reineri mox actum est.

8. Triumphalis Bulonici libelli V. Quantas turbas et calamitates Hugo et Rainaldus, filii Rainaldi Barrensis comitis, Ecclesiae Leodiensi intercepto castro Bulonico seu Bulliono dederint, late describit Bartholomaeus Fisenus in Historia ecclesiastica Leodiensi libro X, ad annum 1141. Earum miseriarum Iliadem, ac tandem Leodiensis Ecclesiae post recuperatum ope S. Lamberti martyris castrum Bullionense triumphum, duo insignes veteres scriptores in litteras retulerunt. Primus est Nicolaus, canonicus Leodiensis, auctor aequalis, cujus Triumphum S. Lamberti M. de Castro Bullonio ex veteri codice monasterii Alnensis primum in lucem extulit Joannes Chapeavillus tom. II Scriptorum rerum Leodiensium, a pag. 577. Alter est, quem illustrandum hic sumpsimus, Reinerus de Ecclesia Leodiensi, non uno nomine optime meritus, qui ejusdem argumenti libellos V admodum elegantes et graves composuit, ut ipse testis est lib. II De clar. scriptor. monasterii sui, cap. 9: Praeterea, inquit, quinque exaravi libellorum opusculo, qualiter diebus nostris Ecclesia Leodiensis Bulloniense castrum, pervasoribus trium haris divina receperit virtute, tituloque praesignavi: Triumphale Bolonicum. Hoc ipsum musico quoque astruxi modulamine. Musicum modulamen excidisse videtur, solo residuo Triumphali, quod ex autographo a cl. P. Lombardo erutum, ad illustrandam nonnihil amplius historiam Leodiensem hic publici juris fecimus.

[Col. 0013] 9. Evracli episcopi Leodiensis Vita. Hanc ex antiquioribus quibusdam monumentis Reinerus concinnavit. Ita enim in prologo disserit: Evracli utique gesta quoniam fuere praeclara, fuerant et praeclaro digna scriptore, qui peritia dictionis bonae secundum prophetam diceret justo: quoniam bene, quoniam fructum adinventionum suarum comedet. Dixerunt et quidam scriptores aliquid de illo, sed minus bene, quia minus diligenter aut plenarie. Sparsim igitur dicta exegit quorumdam fratrum benevola simulque importuna petitio, ut in unum colligerem et diligentiore stylo facerem ex pluribus scriptis unam scriptionem, quemadmodum feceram in describendo Vitam S. Wolbodonis Leodiensium item episcopi, etc. Non meminit hujus Vitae Reinerus libro II De clar. scriptor. monasterii sui, ubi opuscula sua singulorumque occasiones et titulos recenset. Ast non omnia ibidem retulisse Reinerum, aut plura deinceps post finitum illum librum II scripsisse vel ex hoc loco demonstrari potest, ubi se ab auctore Vitae S. Wolbodonis, editae a Mabillonio Saeculo Benedictino VI, parte I, minime distinguit.

10. Vita domni Reginardi episcopi. Nec hujus opusculi mentionem facit Reinerus in libellorum suorum indiculo, quem libro II De claris scriptoribus monasterii sui contexuit. Nec tamen propterea minus liquidum est illud neminem alium quam eumdem Reinerum auctorem agnoscere. Ut enim jam nihil de codice, in quo Vita Reginardi cum aliis certis Reineri opusculis permista est, dicam, auctor ea in prologo affert quae nulli nisi Reinero possunt convenire. Ad quem, inquit de Reginardo, describendum etiam fratres quidam hortatu benivolo et jugi me precatu quasi pigrum ac desidem excitaverunt, importune objectantes non minus gratitudinis, non minus obsequii me pro patrefamilias debere nostro, cujus beneficiis educatus maxime essem a puero, quam sanctis praesulibus Wolbodoni et Evraclo, quorum jam antea duobus libellis Vitas descripsissem. Quae ipsissima opuscula Reineri sunt, a nobis praecedenti numero recensita.

11. De casu fulminis super ecclesiam monasterii sui liber. Cum anno Domini 1182, XI Kal. Aprilis ecclesia monasterii S. Laurentii, ictu fulminis percussa, dire conflagrasset, tragoediam singulari libro Reinerus persecutus est, eumque inscripsit ac obtulit Friderico monacho, familiari amico suo, ac dein coenobitae Stabulensi, ut patet ex epistola Reineri ad eumdem data, cap. 7, in qua praeterea queritur de Friderico, quod, postquam Stabulas abiisset postquam Stabulensis effectus esset, nullum sibi alloquium, nullam litterarum schedulam miserit, quasi arietes, oves, vitulos Arduenna non habeat, de quorum solent pellibus confici pergamenae. Hujus opusculi nulla memoria exstat in libro II Reineri De claris scriptoribus monasterii sui. Ex quo paulo ante dicta de non recensitis inibi omnibus ejusdem opusculis amplius confirmantur, simulque conficitur, libellos illos tres, omniaque in iis commemorata opuscula ante annum Domini 1182 a Reinero composita fuisse.

12. Libellus gratiarum actionis super dedicatione nova ecclesiae monasterii sui. Libellus hic praecedentem nativo ordine consequitur. Cum enim lugubrem basilicae suae casum et excidium in priori flevisset et miseratus esset Reinerus, in isto faustam ejusdem resuscitationem sibi celebrandam, perpetuumque grati adversus B. Laurentium animi monumentum esse relinquendum existimavit. Fuit opusculum hoc eodem anno quo prius conditum, ut cap. 6 nos ipse docet Reinerus his verbis: Igitur a prima dedicatione hujus ecclesiae ad secundam dedicationem anni supputantur CLI, ab anno autem Dominicae Incarnationis 1182. Denique XI Kal. Aprilis divina fuimus animadversione plagati, sed eodem nihilominus anno, IV scilicet Nonas Novembris divina miseratione sanati. Hujus sanationis laetitiam, hoc est, dedicationis solemnitatem exemplo Salomonis vel Machabaeorum per octo egimus dies, atque, ut scriptum est, obtulimus holocausta precum, et salutaria laudis in canticis spiritualibus et gratiarum actionibus tanquam in vasis musicorum diversis confitentes Domino, quoniam bonus, quoniam in saeculum misericordiae ejus, et caetera, quae sine dispendio temporis ipse lector percurret. Id enim in Reineri opusculis singulare est, quod brevitatem cum elegantia orationis nullibi non conjungat, id quod et ad lectionem facile pellicit, et ab eadem sine fastidio ac taedio dimittit.

13. Breviloquium de incendio ecclesiae S. Lamberti. Ejusdem commatis hoc opusculum est ac numero 11 relatum. Nempe lessus est, quem Reinerus fecit cum anno ab Incarnatione Domini 1188, quarto Kal. Maii, quo die S. Lamberti celebratur translatio, ad primam scilicet subsecutae noctis vigiliam, ignis a domo prorumpens cujusdam canonici, circumpositas domos, dein claustrum claustralesque officinas repente corripuit et absumpsit, nimiumque daemonica exagitatione invalescentes flammae tuo, sancte Lamberte, monasterio incubuere, et tecta quamvis convestita diligentissime plumbo, ambasque turres, nec non et palatium vetus cum ecclesia sanctarum virginum, nonnullisque circum mansionibus ingenti conflagratione ruinaque dejecere. Breviculum quidem hoc scriptum Reineri est, sed quod tamen insigni usui esse potuisset Bartholomaeo Fiseno in perscribenda Historia ecclesiastica Leodiensi, in qua ne verbo quidem hujus memorabilis eventus meminit ad annum 1188, quo eum contigisse ex Reinero advertimus.

14. Lacrymarum libelli III. Elegantissimi, et qui pietatis sensu reliqua omnia superent, sunt praesentes III Lacrymarum libelli, a Reinero ad Philochristum seu quemlibet Jesu Christi amatorem conscripti, forte jam a senio gravi et morti vicino. Vocat autem propterea libellos seu libros Lacrymarum, quod in iis eae duntaxat doctrinae ac exempla proponantur, quae animum terrenis rebus immersum salubriter futurorum exspectatione ac metu concutiant, et amaras poenitentiae lacrymas ex captis mundi vanitate oculis eliciant. Caeterum in iis non pauciora historica quam ascetica lector deprehendet, tametsi forte non deerit qui tam ex his quam ex aliis hucusque recensitis libellis Reinerum arguat, quasi qui plus justo somniis et narratiunculis parum gravibus tribuerit. Verum Reinerum, virum alias doctum et politum, in his non sine judicio et discrimine versatum fuisse, libro II Lacrymarum, cap. 1, his verbis nos docet: Nec vero intendimus favori, sed compunctioni: lacrymarum quaerimus instrumenta, non levis jactantiolae argumenta, maxime cum duobus tantummodo nobis nostra loquamur familiaria vel scribamus. Sunt etenim ut diversae facies, ita diversae hominum opiniones, dum quod alius aestimat bonum, alius opinetur malum. Talis objicere contra hujusmodi solet scholare illud:

Somnia ne cures: nam mens humana quod optat
Dum vigilat, sperat; per somnia cernit idipsum;
Et illud Sapientis: multos errare fecerunt somnia, et exciderunt sperantes in illis . . . . Neque inficiamur, sed quod item scriptum est, magis apponimus: Somnia male facientium vanitas est, et sicut parturientis cor tuum phantasias patitur: tamen non dissimulantes, quod sequitur: nisi ab Altissimo fuerit emissa visitatio. Vanissimum quippe est aeque et stultissimum intendere somniorum phantasiis, quorum nec genera, nec formas, nec significantias Pharaonis sapiens aliquis aut conjector, non regis Nabuchodonosor quisquam hariolus, non magus, non Chaldaeus, nec ipse quidem Muhamad Saracenorum propheta et deus, licet angelum [Col. 0015] Gabrielem suum culpaverit fuisse mysteriarchen, comprehendere, interpretari ad plenum potuisset. Tantus somniorum est acervus phantasticorum, ut Judaici gomor superet infinite mensuram. Seponimus ejusmodi: eas commendamus solummodo, quae ad hos qui tribulato sunt corde et humiles spiritu emittuntur ab Altissimo visitationes, qui super flumina Babylonis sedentes flent, dum recordantur Sion; qui fluctuantia et transcurrentia hujus saeculi confusione pleni, ut adversa sic prospera deputantes fletui cum Apostolo dicunt: Non habemus hic manentem civitatem, sed futuram inquirimus, etc. Qui locus ut prolixus, ita percommodus et aptus est ad Reinerum ab suspicione nimiae credulitatis vindicandum, in quam apud nonnullos ob relatas frequentius qua proprias qua alienas visiones haud dubie veniet. Doctissimus P. Lombardus, qui hos cum sequentibus libros e tenebris eruit, accurate notavit in eo codice quo usus esset nomen Reineri non esse prima, sed non nihil recentiori manu depictum, imo ipsos etiam libellos Lacrymarum non eodem quo caetera indubia Reineri opuscula, charactere perscriptos esse, denique in alio apographo, anno 1428 a Joanne Stabulao, celebri Sanlaurentiano coenobita exarato, hanc tantum inscriptionem reperiri: Incipit libellus Lacrymarum primus, editus a quodam fratre Ecclesiae nostrae. Observavit postremo ab auctore horum libellorum ipsum Reinerum velut Triumphalis Bulonici conditorem lib. III, cap. 4, in hunc modum citari: Caeterum praedictus frater quomodo tam adorabilem tertio majestatem viderit, nunc reticebo, quia intimus hic noster in opusculo, cujus est titulus: Triumphale Bulonicum, hoc retulit, etc. Ex quibus omnibus P. Lombardus evinci posse putabat, hos libellos Lacrymarum non Reineri, sed cujusdam alterius Reinero familiaris coenobitae Laurentiani esse. Sed conjecturas has nullas esse, omnibus liquidissimum erit, qui hoc De lacrymis opusculum cum reliquis minime controversis Reineri libris contulerint. Tanta enim ingenii, styli, pietatis et festivitatis utrobique similitudo est, ut eorum nihil Reinero abjudices, quin omnia auferas. Nec postrema eruditissimi amici nostri ratio invicta est. Nec enim adeo insolens apud antiquos visionum et miraculorum scriptores est, ut modestiae vel invidiae causa ea aliis tribuant quae ipsis contigerunt. Ex pluribus non nisi unum in rem praesentem exemplum ex tomi nostri III parte II adducam. Ibi Othlonus, decanus Emmerammensis, in libro De cursu spirituali, cap. 21 [(2) 1Kb] tentationes et portenta quae sibi juveni monacho obviarunt his verbis enarrare aggreditur: Libet hic scripta cujusdam fidelis mihique notissimi fratris inserere, qui ad conversionem veniens, et Scripturam sacram legendo frequentans (habebat enim spem magnam in hac lectione), nimia diuturnaque hostis antiqui impugnatione fatigabatur in eadem sacra Scriptura, etc. Quis non crederet fidelem illum et Othlono notissimum fratrem ab ipso Othlono diversissimum esse? Nihil tamen minus est. Nam quaecunque loco citato ex illius fidelis fratris scriptis narrat Othlonus, in libro metrico De doctrina spirituali, suo nomine, aperte ac sine ullis involucris de se ipse canit cap. 14 et sequenti. Maneat itaque certum hos Lacrymarum libellos a nullo alio quam a Reinero fuisse profectos, ut recte alia manus, licet recentior in codice adnotavit.

15. De profectu mortis libri duo. Unum eumdemque esse auctorem librorum De profectu mortis (qui itidem magnam partem historici sunt) ac libellorum Lacrymarum, ex illorum cap. 10 constat, in quo Willelmum hoc opusculum De profectu mortis jubet accipere, et opusculo adjungere illi quod ante aliquot dies composuit, qui et pro qualitate materiei Lacrymarum praefixit titulum. Nec dubium quin libelli De profectu mortis id idem opusculum sint quod in fine libelli III Lacrymarum his verbis promiserat: Et quidem, fratres, me aestimo lacrymosa jam vobis narratiuncula satisfecisse, quae noverim referendo, etsi aliqua restent quae opusculo inserentur illi, quod ante aliquod tempus incoeptum perficere vestra me affectio et hortatus impellit. Ita Reinerus ipse, qui quam praeclare promissis steterit, abunde ex utrisque libellis constat, quos Wilelmo, celebri cuidam monacho, cujus virtutes lib. II, cap. 10, maximis laudibus celebrat, dedicasse videtur. Libellus alter sub finem mutilus est, forte propterea quod morte, cujus profectum sibi adeo constanter ob oculos posuit, praeventus eum ad calcem perducere nequiverit. Atque haec de Reineri opusculis in nostro Thesauro publicatis. [Praeter opuscula superius commemorata quae publici juris fecit D. Bernardus Pezius, exstat Reineri liber de Vita S. Wolbodonis, Leodiensis episcopi, cujus ipse meminit in Vitis S. Everacli et Reginardi supra laudatis. EDIT.]




[Col. 0015]
REINERI MONACHI S. LAURENTII LEODIENSIS DE CLARIS SCRIPTORIBUS MONASTERII SUI LIBELLI TRES [(3) 1Kb] Ex ms. cod. in lucem dati a cl. D. P. Coelestino Lombardo, ejusdem monasterii bibliothecario.
(D. Bern. PEZIUS Thes. Anecdot., t. IV, parte III, col. 17.)



LIBELLUS PRIMUS.



PROLOGUS.

Hominis quidem est, ut ait Salomon, animum [Col. 0016] praeparare et Domini gubernare linguam, quia omnes viae hominum patent oculis ejus et spirituum ponderator [Col. 0017A] est Dominus (Prov. XVI). Non sic autem, o amice, non sic scandalorum opifices, qui aut odii, vel invidiae securi et malleo terrifici, aut gratiae vel adulationis runcina et torno delinifici stateras fabricant dolosas, pondus trutinant atque pondus, nec modestiae intendentes ut praejudicant impie, sic blandiuntur improbe, scilicet erroris mancipia qui dicant scienter malum bonum, et bonum malum. Equidem nescit odium rationem, invidia aequitate caret. Hoc in uno familiarium adverti stupide, qui cum intime quosdam diligeret, eo quod domestica fide amicos crederet, barbara inimicos sensit perfidia, dum ministerio inserviret aliquando fratrum, eo labore, ea fidelitate, ac spiritus angustia, quam novit Dominus Sabaoth, qui cum tranquillitate judicat, [Col. 0017B] et cum magna reverentia disponit nos. Tunc gratis utique fratres hominis pauperis oderunt eum, insuper et amici procul recesserunt ab eo, et tanquam prodigium factus est multis, quia esset observare rudis animos sub vulpe latentes horum qui nihil invita dicant faciantve Minerva.

Probabilius ergo est confidere in Domino quam confidere in homine. Inconstans quippe est in pluribus fides, frequentemque patitur eclypsim corniculatam quorumdam amicitia. Quid porro haec velut insolita, frater, quereris? Sedari odium non potuisset atque invidia fratrum, nisi post cisternae voraginem Ismaelitae vel Putiphar monetis traduxissent Joseph; neque insectatio quievisset invidorum, [Col. 0017C] nisi Danielem caveae intrusissent leonum. Perenni discordia adversus innocentiam grassatur malitia. Sunt autem vitia mentis insulsae vulnera. Quo expletur vitium, eo augetur incommodum. Ergo plus sibi malevolus quam alii nocet.

Me vero nequaquam invectionem instruere contra osores Phalaricam ineptiarum, quin potius miscellam intexere crebro instanterque monuisti, qua videlicet paupertini supellectilem ingenii enumerando comprehenderem. Quocirca suo aemuli fruantur absinthio, nectar nobis patientia suum instillet, quia humanum quidem est irasci, diabolicum semper malignari. Igitur quae hactenus scriptitarim, quibusve occasionibus, vel qua intentione, calamus percurret. Quanquam mihi hoc magis invidiosum quam tibi [Col. 0017D] aestimem fructuosum, attamen nulli benevolo injuriosum. Sed videtur utique non ineptum, si quae fratres Ecclesiae nostrae, litterarum videlicet periti scripserunt utilia, prius attingam. Nam et cautius est aliena quam propria praedicare.



CAP. I. De Lamberto secundo abbate.

Lambertus abbas noster secundus multimodae homo utilitatis, accurato satis stylo Vitam sancti Heriberti Coloniorum archiepiscopi et miracula descripsit. Quin etiam musice quaedam de ipso composuit, in versibus quoque faciendis claro fretus ingenio.



CAP. II. De Stephano abbate primo.

Stephano ipse successerat, qui, licet alicujus [Col. 0018A] scripti nullum reliquerit monimentum, tamen scribi dignus est, quoniam scientia clarus, sed conversatione clarior dignum se patremfamilias exhibuit. Novellae adhuc Ecclesiae tenues erant res, proinde laborabat omnimodis vel conquirere praedia, vel aedificia construere, ac sobrie vivens sibi subtrahebat quod aliis proficeret. Tenuitati ergo rerum impensas commetiebatur sumptuum, eratque melius modicum justo super divitias peccatorum multas, dum familiaribus interdum adjocaretur super Vitellio, Romani voracissimo cyclope imperii illo, qui quater aut quinquies in die epularetur, quem nisi vita exturbasset maturo Respublica exitio, aerem volucribus, mare piscibus, terram quadrupedibus, horrea frumento, cellaria vino vacuasset. Nam [Col. 0018B] et in quadam scribitur coena praeter caeteros sumptus duo millia piscium ac septem millia avium profligasse, ut Bele Babylonio nequaquam fuerit voracitate impar, quamvis fortissimo illi convivae per singulas noctes similae duodecim artabae, oves quadraginta, vini sex amphorae divini scilicet ventris quodam orco absumenda apponerentur.

Verum Stephanus et faciendo strenue et docendo, postquam legitime certavit, quam signabat nomine, migravit ad coronam, vir revelationibus supernis dignus, praesertim cum ei pro inopia fratrum aliquando moerenti angelus Domini per visum vultu astiterit nec non habitu praeclaro, atque sanctos Laurentium et Wolbodonem hunc a Christo locum [Col. 0018C] in suam suscepisse tutelam dixerit, cujus fundamenta quoque in montibus sanctis consisterent. Inhabitantibus praeterea, si primum quaererent regnum Dei, omnia, quae necessaria forent, adjicienda. Quod etiam tunc ille, et nos usque nunc experimur Christo largiente, Dei sapientia, cum quo sunt divitiae et gloria, opes superbae et justitia.



CAP. III. De Sancto Wolbodone episcopo Leodiensi.

Sed quia inglorius usquequaque filius non est, qui gloriosos recenseat viros, antedictus Wolbodo quisnam fuerit parumper recenseo. Flandrensis genere fuit, et claros nobilitate ac possessionibus parentes gloriosa reddidit vita, illustrique scientia [Col. 0018D] clariores, apud Ultrajectensem ecclesiam primo quidem canonicus atque scholarum magister, postea Leodiensis episcopus. De quo aliqua majores paginis mandavere, quibus declaratum est, quam vixerit episcopaliter. Hoc autem praeterire non debui, quod unice sancto martyri Laurentio devotus, nostro se loco totum impenderit cura et rebus, dum viveret, corpore post obitum. Apud nos siquidem in crypta sanctae Dei Genitricis operoso conditus est monumento, quod apicibus auratis tale praefert epitaphium:

Ingens carnis honor, sed morum gratia major,
   Praesulis officio te locat et solio.
Sensit dives egens, ut eras ad singula praesens,
   Istis unde salus, his fluit unde cibus.
[Col. 0019A] Hinc eadem nobis assunt et viscera cunctis
   Inde salutiferum excolimus tumulum.

Nostrae ergo areola Ecclesiae pulchrescit gemino flore rosa et lilio, dum et martyr aliquanta reliquiarum parte, confessor illam insigniat toto corpore, patrocinio ac meritis uterque.



CAP. IV. De Everardo III, abbate Sancti Laurentii.

Tertium sortiti a Stephano pastorem sumus Everardum ecclesiae Florinensis monachum pollentem experientia virum, quo virtutes veluti pacato utebantur habitaculo, qui haereditatem Domini pasceret in innocentia cordis sui et in intellectibus manuum suarum deduceret eam. Sed paucitas dierum obstitit. Nam finitus est brevi, ut ne integro [Col. 0019B] quidem anno adviveret. Lucidae porro intentionis et curae jam bene florentis non careat fructu. Itaque in diebus veri computetur anni, et cum justis scriptus haereditate capiat terram, ubi est longiturnitas vitae et victus, ubi est lumen oculorum et pax.



CAP. V. De Ludovico seniore monacho et diacono.

Ludovicus bonae recordationis senior qualiter ab urbe Roma reliquiae nobis sancti delatae sunt Laurentii, jam ante excripserat.



CAP. VI. De Falchalino Ludovici discipulo.

Falchalinus etiam scholarum magister, ejus coaluerat disciplinis. Iste Franconi scholastico [Col. 0019C] Sancti Lamberti in opusculis de quadratura circuli, et de jejuniis Quatuor temporum cooperatus est.



CAP. VII. De Heribrando quinto abbate, Ludovici altero auditore.

Hujus quoque exstitit auditor Heribrandus abbas noster quintus, in quo canities sensuum canitiei congrueret capillorum, cujus secundum Ecclesiasten (cap. IX) omni tempore vestimenta essent candida, cum succinctos haberet castimonia lumbos, lucernam in manibus, id est operibus Dei et proximi dilectione ardentem. Ad dictandum erat sive ad versificandum promptissimus, tamque divina quam humana praeditus litteratura. Hic Vitam Theodorici junioris de Sancto Huberto abbatis scripto [Col. 0019D] tradidit. Nec pecuniam scientiae habebat repositam in sudario, sed ultro etiam docebat inscios semper placiditate et animi utens et vocis. Capitur enim a discente melius, quod dicitur a docente lenius. Arte potius quam vi tractanda sunt ingenia.



CAP. VIII. De Davide monacho.

David asinus fortis, qui usque in senectam et senium ad portandum Christi jugum suave et onus leve supposuerit humerum. Die ac nocte ecclesiasticis insudabat muniis. Nunc orationi, nunc vacabat lectioni, nunc digiti ejus apprehendebant calamum, et quos legerent, quos meditarentur fratres, scribebat doctorum libros. Nam Davidicae turris haec sunt propugnacula, hi mille clypei, qui pendent ex [Col. 0020A] ea, omnis armatura fortium. Aeneis porro ardentibusque Phalaris bobus saevierit, tamen invidia Siculi non invenere tyranni majus tormentum qua noster Mathusalan carens, in negligentes magnopere zelabatur, juventutique imminebat, ne panem otiosa comederet. David senio quidem, sed nunquam benevolentia incessit curvus; qui ut aliquem fructum indefessi edidisset laboris, Passionem sancti Blasii, Vitam denique sancti Eucherii Aurelianensis quamlibet locuplete contextu, attamen grossiore et quasi cannabino telam orditus est stamine.



CAP. IX. De Engelberto monacho.

Engelbertus compoti ventilator et assecla, quaedam theoremata computistis utilia compaginavit. Nam, quemadmodum Bootes in cardine coeli, dum [Col. 0020B] sic jugiter in hac versatur arte, et plaustrum memoriae volvi quidem, sed nequaquam patitur occidere, multam exinde comparavit notitiam, quapropter Maronis eum his versibus illustrarim:

Qui numeros coelique vias, qui sidera nosset,
Defectus solis varios, lunaeque labores;
Unde tremor terris, qua vi maria alta tumescant
Obicibus ruptis, rursusque in se ipsa residant.
Quid tantum Oceano properent se tingere soles
Hiberni, vel quae tardis mora noctibus obstet.



CAP. X. De Berengero quarto abbate.

Summopere apud monachos seu clericos Urbis nostrae studia tunc vigebant scholaria, diuque viguerant, nec minus religio, ut statui ecclesiarum splendide illud congrueret. Quam pulchra tabernacula [Col. 0020C] tua, Jacob, et tentoria tua, Israel, ut valles nemorosae, ut horti juxta fluvios irrigui, ut tabernacula quae fixit Dominus, quasi cedri propter aquas (Num. XXIV). Virtutibus ac disciplinis Leodium florebat nec non divitiis. Erat spectabilior tamen bene litteratus, quam bene nummatus. Et cum beata sit terra, cujus rex nobilis est, studia verae beatitudinis nostra tunc temporis aemulabatur Ecclesia, dum praeesset Berengerus abbas quartus spiritu quam carne nobilior, cognatione quidem humilis, verum ut sapientis cujusdam utar verbis, oculus Dei respexit illum in bono; et erexit illum ab humilitate ipsius, et exaltavit caput ejus, et mirati sunt in illo multi. Etenim sagacitate admodum famosus ad instar lucernae super candelabrum positae regno conspicuus [Col. 0020D] erat et Ecclesiae. Nihilominus et qui sub illo degerent fratres, liliis, quae sunt in transitu aquae, serio compararim, quia pluribus nec candor religionis, nec odor bonae deerat opinionis, cum litteraria quoque irrigarentur scientia.



CAP. XI. De Roberto seu Ruperto postea abbate Tuitiensi.

Inter hos velut inauris aurea et margaritum fulgens Robertus emicuit, homo, qui attenderet sapientiam, et prudentiae inclinaret aurem suam, qui quaereret eam quasi pecuniam, et sicut thesauros effoderet illam. Hic a puerulo penes nostrum est educatus monasterium, ut aetate, sic virtutibus germinaret feliciter, ingeniumque memoria roborante [Col. 0021A] cum adderet scientiam, addebat et laborem. Etenim quod sibi legendo infundebat, aliis docendo refundebat; in oratione tamen sedulus et contemplatione, matutinis maxime excubiis. Quibus quanto secretius, tanto insistebat devotius, dum concalesceret cor ejus intra se, et in meditatione sua exardesceret ignis. Nec aberant lacrymarum adipes; hos adolebat in odorem suavissimum Domino, revera cui suavius nihil est spiritu contribulato, corde contrito et humiliato. Unde fruebatur saepenumero illustratione divina, limpidique gliscebat in eo intellectus aurora; quoniam, ut scriptum est, bene consurgit diluculo, qui quaerit bona. Aperuit ergo illi sensum Sapientia Dei, ut intelligeret Scripturas, ut tractaret de illis summa facultate, summa utilitate. Potest in ejus hoc pervidere opusculis, cujus oculum vel glaucoma invidiae, vel lippitudo imperitiae non scandalizat.

Igitur cum adhuc esset junior, scripsit Libellum metrice in laudem Spiritus sancti, cujus proficiebat magis aspiratione quam alicujus magistri eruditione. Item alium De diversis Scripturarum sententiis; tertium nihilominus adnectens versu heroico De Incarnatione Domini. Uno etiam libello statum nostrae prosecutus est Ecclesiae, videlicet a quibus exstructa sit, quae bona, vel quae mala de manu Domini ab Euraclo Leodiensium episcopo usque ad Obertum susceperit. De hac eadem quoque materia aliud opusculum Saphico confecit metro. Vitam denique sancti [Col. 0021B] Augustini, nec non et sanctae Odiliae virginis radiante melioravit stylo. De sanctis Theodardo martyre, Goare ac Severo confessoribus cantus composuit.

Factus presbyter tum vero accessit ad cor altum, quia totius jam intentionis atque ingenii vela in verum explicans austrum De divinis officiis, sive sacramentis, quae celebrantur in Ecclesia per anni circulum, edidit libellos XII. Deinde In Evangelium Joannis libellos XIV. De sancta Trinitate et operibus ejus libros XLII, ubi degustes omnia Scripturarum poma scilicet nova et vetera, quae dilecto se dicit servasse Ecclesia. Apocalypsin petente Frederico archipraesule Coloniensi XII libris, similiterque XII Prophetas XXX et I clarissime explanavit. De victoria Verbi Dei XIII libros; et In Evangelium [Col. 0021C] Matthaei item XIII scripsit, quorum scilicet declarat penultimo, quam mirabiliter, quam gloriose gratiam scribendi desursum a Patre luminum acceperit. Namque ut litteris hoc mandaret, prorsus institit Cuno Sigebergensis abbas, qui invitum diutiusque renitentem per tremendum nomen sanctae Trinitatis adjuraverat. Divino quippe liberaliter dono adgaudebat, quo illum benevolus uti exactor instantissime hortabatur, et conferens cum eo saepius de Scripturis delectabatur in ejus dictis vel scriptis sicut in omnibus divitiis. Sacrarum siquidem erat studiosissimus lectionum, cujus scientiam mores egregii adornabant et religio, qui Radisponensium quoque postea factus est episcopus. Quin et ipse Robertus Ecclesiae praelatus jam fuerat Tuitiensi [Col. 0022A] defuncto illius loci abbate, circa quod ministerium quamvis satageret, atque instar Marthae sollicitus esset, interdumque turbaretur erga plurima, tamen instar Mariae unum sedulo proponebat necessarium.

Sedebat etenim secus pedes Domini et audiebat verbum illius, quandoquidem meditationi nihilominus sanctae et scribendi studio invigilaret. Cui mos etiam erat tam laudabilis, ut si quando minorem sibi adesse gratiam sentiret (nam corpus, quod corrumpitur, aggravat animam, et deprimit terrena inhabitatio sensum, multa, maxime exteriora, cogitantem (Sap. IX), humilante Dominum sese adjiceret crucifixum, et a sancto et vero, qui habet clavim David, qui aperit et nemo claudit, claudit et nemo aperit (Apoc. II, 7), peteret, quod clausum erat, aperiri. Humiliter quaerenti, fideliter pulsanti mox aperiebatur, dum luce intellectui superfusa mirabili modo audiret, quid loqueretur in ipso Dominus Deus, cujus utique lingua calamus scribae velociter scribentis, cujus qui appropinquant pedibus, accipient de doctrina illius. Adeo enim se diligentem ditaverat, adeo thesaurum pectoris ejus repleverat, ut duo insimul aut tres vix possent excipere scriptores, quae dictabat.

Qua ex re superfluum non fuit quod aspexerat aliquando in visu noctis Sapientiam Dei, Verbum Dei, se deosculans, cujus scilicet totum existeret corpus quasi de auro formatum purissimo, a quo et [Col. 0022B] fistulae prominebant undique complures, quae vivas cum impetu in illum aquas profundebant. Nam et Psalmista: Declaratio, inquit, sermonum tuorum, Domine, illuminat, et intellectum dat parvulis (Psal. CXVIII), id est humilibus, quo altorum notitia secretorum, quae solis debetur amicis, ditescant, affatimque irrigentur, quemadmodum ipsa quoque Sapientia dicit: Ego sapientia effudi flumina, ego quasi trames aquae immensae de fluvio: ego quasi fluvius Dorix, et sicut ductus aquae exivi de paradiso. Dixi, rigabo meum hortum plantationum, et inebriabo partus mei fructum, et factus est mihi trames abundans, et fluvius meus propinquavit ad mare, quoniam doctrinam quasi antelucanum illumino omnibus, et narrabo illam usque in longinquum (Eccli. XXIV).

[Col. 0022C] Itaque idem Robertus etiam in Cantica canticorum scripsit libellos VII, in Samuelem sive David libros XV. De glorificatione Trinitatis et processione Spiritus sancti libros IX. Tractatum quoque condidit V libellorum quem annulum titulavit, eo quod fidei altercationem inter Christianum contineat et Judaeum; nec non super quibusdam capitulis Regulae Sancti Benedicti IV edidit libellos, in quorum videlicet primo denarrat quantos invidorum assultus, quales passus sit molestias calumniantium, quod esset haereticus, quod sacras pravis sensibus Scripturas temeraret. Quocirca et juvenculus ad Anselmum Laudunensem scholasticum atque Willelmum Catalaunensem episcopum opinatissimos tunc Franciae magistros libellum scripserat apologeticum [Col. 0023A] de voluntate Dei, in quo illis repugnat, qui juxta haeresim Colitianorum dicerent, Deum velle malum fieri, non quidem malum afflictionis, quod plane interdum necesse est ad correptionem peccantium inferri, sed quodcunque passim malum, quod sit bono virtutique contrarium. Nonnulla etiam scripta seu contra criminatores suos, seu contra irreligiosos quosdam ediderat, quorum unus presbyter, imo concubinarius, presbyteros concubinis licenter uti posse menstruatis astruxerat pagellis. Alter de monacho clericus, imo de columba factus fuerat corvus, qui errorem suum allegationibus defensans improbis mallet in saeculo fluctuare et periclitari quam apud Noe verum, id est Christum intra monasterii arcam requiescere et salvari.

[Col. 0023B] Evenit praeterea ut circumpositas Tuitiensi coenobio grave incendium officinas corriperet atque absumeret. Undique saeviebant immaniter flammae, ipsum jam coenobium subsideret periculo, nisi divina irrorasset miseratio. Ut enim videre aliquibus datum est, sidereae desuper claritatis persona astitit, quae sui amictus ora veluti quodam flabello insurgentes ignium globos eventilaret. Refugere igitur vapores, illaesa emicuit domus illa, impleto haud dubie, quod ad Dominum propheta dicit: Cum iratus fueris, misericordiae recordaberis (Habac. III). Parochitanam vero ecclesiam depasta sunt incendia. Sed ibi nihilominus Christi gloriose magnificata est dextera. Cum fuerit namque tanta conflagratio, ut etiam campanas liquefecerit ejusdem ecclesiae, armariolum [Col. 0023C] tamen ligneum, in quo pixide clausum corpus Dominicum habebatur, corrumpi adustione non potuit, sacrosanctum scilicet suum servante Sancto sanctorum, cujus caro requievit in spe, cujus non derelicta fuit anima in inferno, cui datum est non videre corruptionem. Quin etiam corporale, quod in longo hastili quidam protulerat e fratribus in ipsas decidit flammas. Cum putaretur autem exustum, miro resilivit modo, atque in aera libratum longius ab igne integrum se illibatumque in terram deposuit. Nec minus hoc fuit quam tribus pueris Babylonicam olim tepuisse fornacem, quando et belluinus extremuit tyrannus nil eos laesisse corruptionis, dum neque capillus capitis eorum adustus, neque [Col. 0023D] sarabara sunt immutata, nec odor ignis transivit per eos. Quae videlicet ad memoriale perpetuum ipse Robertus aureo et compunctionis pleno descripsit libello quem intitulavit De incendio, alterum quoque subtexens De meditatione mortis. Cujus aliquantam partem dum confecisset, ille coelestis philosophiae assessor, o! ille divini symmistes eloquii mortem obiit plenus utique dierum, sicut et ante aliquod sibi tempus per revelationem illud fuerat dictum quod in Job legitur: In abundantia ingredieris sepulcrum (Job V). Oliva, inquam, fructifera in domo Dei o! subitae adusta est febris aura et emarcuit. Robertus scientia et virtutibus par doctoribus summis appositus est populo sanctorum, inter quos verae pacis ac jucunditatis oleo, et divini lumine conspectus [Col. 0024A] immarcescibiliter fruatur, juxta quod scriptum est: Qui docti fuerint, fulgebunt quasi splendor firmamenti, et qui ad justitiam erudiunt multos, quasi stellae in perpetuas aeternitates (Dan. XII, 5).



CAP. XII. De Wazelino seu Waselino ejus nominis II abbate VII S. Laurentii.

Viri tam illustris eruditus est magisterio Wazelinus abbas noster VII qui doctrinarum sationem dum bene excepit, bona virtutum germina edidit, quem ita columbae simplicitas mansuetum faceret, ut serpentis prudentia severum redderet. Gratiam ergo et disciplinam invenit coram Deo et hominibus, et dum scientiae gemmas auro illustrat religionis, opinione factus est odorifera quasi thus redolens in diebus aestatis. Peritiae illius exhibet documentum liber [Col. 0024B] quem scripsit: De concordia Evangeliorum et expositione eorum, opus equidem clarum et utile, et quod studiosus doleat lector remansisse imperfectum. Nec minus hoc addocent picturae seu vela quarumdam ecclesiarum, ubi perlegas visu, colligas sensu luculentam ac singularem allegoricarum tam de Veteri quam de Novo Testamento materiarum illo dictante consonantiam. Sancto denique Nicolao se praestitit officiosum, scilicet rubiginosa cujusdam de vita vel miraculis illius scripta purgatioris dictatus ad limam revocando De transfiguratione Domini, de sanctis Agaunensibus, de sancto Apollinare martyre solemnes composuit Cantus. Quin etiam eo satagente oratorium sancti Georgii martyris penes nos ut devote sic operose, ut pie, sic apte exstructum [Col. 0024C] est, quatenus sanctorum patrociniis transire mereretur in locum tabernaculi admirabilis usque ad domum Dei.

Supra familiam Domini constitutus dabat illis in tempore tritici mensuram, quia discretione praeditus, eloquentia suavis publice ac privatim vel admonere vel corripere erat opportunissimus. Jam porro senuerat, jam diutinus in servitio Christi labor, praeterea nonnunquam interstrepens aegritudo illum detriverant, sed indeflexa lectionis, orationum, contemplationis acie in verum solem oculos habens animae fixos illustri quodam modo novitate repubescebat; hoc scilicet instar phoenicis, quem dum extensius aevum languidulo marcore contraxerit [Col. 0024D] (fertur etenim ultra quingentos vivere annos) e virgulis struem aromaticis fabricat, plausuque alarum, atque igneo solis radio usus incendit se ipsum, sed post triduum ex suo reviviscit busto, puberemque assurgit denuo in avem unico et singulari exemplo. Hinc etiam congruenter seu a phoeniceo, id est rubicundo colore, seu quod sit toto in orbe singularis, Arabum vocatur lingua, qui phoenicem dicunt singularem. Quae nostro aliquatenus licet congruant Wazelino, attamen haec quam maxime tibi congruunt, o Jesu Christe singularis et unice phoenix, haec, inquam, specialiter ascribenda tibi sunt, o Isaac unigenite, qui es risus et amor sanctorum, qui aromatibus omnis gratiae delibutus super ligna crucis temetipsum obtulisti Deo per charitatem Spiritus [Col. 0025A] sancti, sed singulari novitate, sed unica pubertate post triduum e sepulcro refloruisti immortaliter jam redivivus.



CAP. XIII. Wazelinus I hujus nominis abbas S. Laurentii.

Alter hunc in abbatia Wazelinus antecesserat, qui simplex quidem ingenio, sed religionis solers studio a juventute in senectutem ecclesiastica rite exsecutus est officia nunc legendo, nunc psallendo, nunc orando veluti bos nervosus sedule triturans in area Domini. Mansuetus erat et affabilis, ut Moysen sanctum magis quam Nabal imitaretur illum Carmeliten, qui plus camelo tortuosus nil aliquando rectum, nil effaretur pacificum. Wazelinum recolant studiosi. Wazelinus paterne coluit studiosos. Ipse amaro carens [Col. 0025B] invidiae illud dulciter frequentare solebat: Domine, dilexi decorem domus tuae (Psal. XXV).



CAP. XIV. De Lamberto monacho.

Lambertus fabulas Aesopi commentatus est. Has vero ad figurandos hominum mores auctor sagaciter praescriptus finxit. Sed commentator noster moralitate posthabita insudavit allegoriae, in hoc minime sagax, qui ex rebus hujusmodi sacratas voluerit res procudere quasi de spinis colligantur ficus, aut de rubo vindemientur uvae. Igitur Kalendis Martialibus liber ille in senatu soricum recitatus est, discussus est, abjudicatus est, sententiamque accepit corrosivam. Irruerunt proinde ex agris, irruerunt ex villis Palaestinorum mures, ac effero dente invaserunt, corroserunt, dissipaverunt apices praescriptos. [Col. 0025C] Quae autem spes recuperandi? deerat Philistinorum nobis inclyta supellex, qui mures potuerunt aureos in sua expendere vota, ne pergamena quidem suppetebat. Pergamum vero, quae scilicet prima pergamenis tam usu quam copia nomen indidit, adire arduum nobis ac difficile nimis. Ergo Aesopicum illud ita disperiit sacramentorium.



CAP. XV. De Gisleberto monacho.

Gislebertus agile clarumque ingenium exercitio effecit agilius, usu perinde clarius. Pectus etenim manumque jugiter conversabat vel meditando aliquid vel scriptitando. Itaque versu heroico scripsit Historiam de Joseph, unumque in volumen extendit. Deinde Gesta David eodem metro partiens opus [Col. 0025D] per libellos XII. Planus et facilis est, verumtamen digne laudabilis, quia facile usus difficili est opera secundum hos suimet versiculos:

Carmina composui gratoque labore peregi
Sane difficilem proponendo mihi legem.
Lex fuit, ut verbum curarem reddere verbo.
Ardua res certe multa dignissima laude
Et labor egregius est ex sermone pedestri,
Ex humili prosa salienti currere versu,
Atque sequi cyclum patulum, sic ut sibi quivis
Speret idem, sudet multum, frustraque laboret.

Neque illius opuscula gratae sunt utilitatis aliena, [Col. 0026A] quando historicae narrationis campum mysticis amoenet floribus allegoriarum. Qui dum caeteris polleret artibus, maxime tamen in musica dulces faciebat modos, quemadmodum liquet in cantibus, quos vel de sancto Georgio martyre, vel de sancta Ragenufla virgine, nec non et de sancta Begga composuit.



CAP. XVI. De Joanne monacho, Gisleberti fratre.

Quin etiam Joannes tam spiritu quam carne illius frater, scholasticus et eruditione et officio fuit, cujus extremui plerumque ferulam puer, ut clavam Herculis nemo nunquam plus extremuerit. Heu quoties, dum nostra exigit aut discutit opuscula, et aduncis correptas manibus obliquo tabellas oculo intuetur! Heu quoties illum Virgilii monoculum me putavi Polyphemum incurrisse! Idem aliquando [Col. 0026B] infirmatus, miroque satis ordine extra se et supra se factus plurima vidit memoratu digna, quae et gratia aedificationis scripto edidit. Binos etiam cantus composuit, id est de sancto Christophoro martyre, et de sancta Maria Aegyptia, Historiam Tobiae, itemque Martyrium S. Stephani protomartyris heroico pede percurrit, et Cantica canticorum aliquanta ex parte antiphonatim modulatus est.



CAP. XVII. De Nizone monacho.

Nec vero Nizonem omiserim nostrum, quem importunum quodammodo naturae, discendi solemne habuimus exemplar. Quippe dum obtuso et quasi testudineo esset ingenio, tamen exercitiis acuebatur, donec meditatione seu lectione assidua quasi [Col. 0026C] duabus alis in culmen assurgeret elimati provectus. Claras edidit Melodias de sanctis Joanne et Paulo martyribus, de sanctis Nazario et Celso, de domno Frederico Leodiensi episcopo, ex cujus etiam gestis, obitu vel miraculis Libellum scripsit. Falli poterat, fallere homo simplex ignorabat. Proinde nos pueruli, cum ab illo doceremur, undelibet nobis iratum facile supplantabamus, ac veluti ex alto aere cadentia librantis et ferientis eludebamus verbera.



CAP. XVIII. De aliis pluribus nominatim non recensitis.

Eos quidem, quos aliqua scripsisse comperimus fratres nominatim nostros expressimus, quanquam fuerint plures quoque alii tum scientia, tum religione [Col. 0026D] commendabiles, quorum meminisse et dulce et utile sit. Verum de his plura scribere noster nunc calamus non suscepit. Hoc omnimodis optamus, hoc te, o Christe, imploramus, qui numeras multitudinem stellarum, et omnibus eis nomina vocas, qui sanctorum scientissimus es calculator, ut scribas super eos nomen Dei tui, et nomen civitatis novae Jerusalem, quae descendit de coelo a Deo tuo, et nomen tuum novum, ut des, inquam, illis calculum candidum, et in calculo nomen novum scriptum, quod nemo scit nisi qui accipit.



LIBELLUS SECUNDUS.
[Col. 0027]


CAP. I. De primis Reineri ipsius opusculis.
[Col. 0027A]

Sicut eorum, qui saeculo jam dudum exempti sunt, breviter adnotavi studia vel opuscula; sic fratrum, charissime, nostrorum, qui adhuc superstites sunt, volebam ingenia tibi vel scripta retexere. Sed morantur me duo, scilicet ne aut livoris arguar, si remissius laudem quae laudanda sunt, aut detur adulationi, merita si dependam praeconia. Igitur per se verius innotescent, propriis clarescent probabilius monumentis, quando alii non parit offensam quod ex sese meretur gratiam. Quam ob rem petitioni jam tuae, imo importunitati satisfaciam, ac tibi duntaxat soli meas retexam ineptias.

Aliquos super Ecclesiae pressuris threnos metrorum [Col. 0027B] atque rhythmorum diversa edidi specie adolescentulus. Discendi quippe agebar studio, et magnos poetas ego poeta modicus tentabam utcunque imitari.

Unde et opusculum de Novo ac Veteri Testamento condidi, duobusque libris partitus sum. Hoc etiam Pantherem pro varietate appellavi, quod prosa esset ac metris velut multicoloriter distinctum.

Quin etiam De compoto quaedam tunc composui.

Denique libellum De suspendio scripsi prosaice cujusdam latronis.

Martyrium quoque VII Machabaeorum fratrum versu heroico.

Deinde illud de Apostolo capitulum: Nescitis [Col. 0027C] quod ii qui in stadio currunt, omnes quidem currunt, sed unus accipit bravium (I Cor. IX) pede latius excurri Asclepiadeo.

Sed quorum memini nunc opuscula quidam nostrarum familiaris schedularum invito subripuit. Non enim suppetebant exemplaria, et quod verebar, accidit, ut ita destituerer laborum primitiis. Nam conversionis ille gratia in aliam est regionem profectus, atque in pignus mutuae charitatis haec secum spolia deportavit.



CAP. II. Ejusdem melodia de sanctis hujusque fortuna.

Praeterea dum arte instituerer musica, quo assignassem fructum studio, melodiam composui de sanctis Sixto, Felicissimo et Agapito. Quippe vegetatio [Col. 0027D] ingenii sedulitas est exercitii; simulque mira vis indita probatur arti, ut piis cordibus multum affectionis, multum parere soleat compunctionis sua dulcedine. Id minime quidam attendentes ea sedulo cum exercerer, levitati et lasciviae deputabant, quorum videlicet unus, quem secundi prioratus tunc fulcirent tribunalia, arripiens tabellas, quibus exiles impresseram cogitatus, aliquantisper consideravit. Interim oscitabam metu. Etenim torvus hominis [Col. 0028A] vultus suspensaque supercilia futurum mihi malum praesagiebant. O judicem Minoe vel Athamanto severiorem! legens infremuit, cantans ex hoc in hoc inclinavit: cum ecce veluti magna colaphizatus injuria coepit innocentes ceras obruere, et quae exarata erant, aemulo unguis aratro confundere. Quid facerem? luctarerne, streperem, convitiarer? Virgarum falces in capitulo, accusatores multi, ut recogitanda magnopere mihi Pharisaeorum, Saducaeorumque tumultuatio, qua periclitatus olim Paulus fuerat in concilio. Pestem murmure imprecarer? Pressum dentibus nihil prodesset anathema. Quid igitur? Depono auriculas ut iniquae mentis asellus, cum gravius dorso subiit onus, hypocritarumque patientia mansuesco ad calamitatem.

[Col. 0028B] Num vero iterum ceris delecta mandarem? Unguis ille truculentior immineret. Membranulis resarcirem? Arulam et prunas regis Joachim, et scalpellum Judi scribae animo versabam maxime, cum nec ego Jeremias, nec mihi Baruch esset notarius. Ergo refrigueram ab incoepto. Longum denique jam tempus decesserat: revolvere tandem coepi, si quae ejusdem apud memoriam cantus reliquiae superessent. Qui tam prompte recuperatus est, ac si ante oculos haberem exteriores adnotatum, ut senserim certe quodammodo vota non despicere Deum simplicia. Igitur dedi membranulae, quod redditum erat memoriae. Nec otiositatem sectabar, quae inimica est animae, cum dulce potius esset continue [Col. 0028C] occupari. Nempe Salomonicum me illud excitabat: Noli diligere somnum, ne te egestas opprimat; aperi oculos et saturare panibus (Prov. XX); Horatianumque illud.


Ut te ipsum serves non expergisceris; atqui
Si nolis sanus, curres hydropicus: et ni
Posces ante diem librum cum lumine, si non
Intendes animum studiis et rebus honestis,
Invidia vel amore vigil torquebere.



CAP. III. Alia Reineri opuscula.

Geminis ergo libellis conversionem descripsi sanctae Pelagiae, opusculumque hoc illustravi titulo: Speculum poenitentiae.

Dehinc Passionem virginis Mariae Cappadocis aeque duplici libella explicavi ita praetitulando: Palmarium [Col. 0028D] virginale.

Subsequenter Vitam Tiebaldi eremitae duobus itidem libellis complexus sum, appellavique Florem eremi.

Atque haec antea quidem sed scabro dictationum fuerant stylo descripta, quae ego monitu quorumdam scientiolae qua potui lima purgavi. Parendum est quippe amicis pia injungentibus. Sanctorum vero res gestae communis censentur materiae, nec vanitatis [Col. 0029A] pungendus est nota, quem pietatis exercent studia.

Opusculum denique confeci quod sic titulatur: Libellus cujusdam funebris super morte amici, cui et tetrastichon superscribendum tumulo adjeci.



CAP. IV. Gravissima Reineri infirmitas et sanitas divinitus recuperata.

Gravissima post haec aegritudinum tabes locum incesserat nostrum, et acutae febres canicularium vapore dierum acriores plurimos fratrum lectulis, aliquos addicebant sepulcris. Versus est in luctum chorus noster, dum aut infirmamur, aut morimur, dum vel timore, vel dolore concutimur. Sed tibi, o vigil et sancte, qui non dormis neque dormitas, qui custodis Israel, tibi, o Jesu benigne, cura est de [Col. 0029B] nobis; tu nos diebus omnibus actusque nostros prospicis a luce prima in vesperum. Quod tunc uni etiam fratrum perspicue ostensum est, cui nocturno dum interesset psallentio, atque dormitaret, quaedam astitit sidereae personae venustatis, leniterque pulsans: Quid, inquit, dormis? vigila et ora (Luc. XXII): promisit Deus coronam vigilantibus. Vigilavit ille et attendit, quia in medio stans chori eos, qui tum excessuri vita essent, intelligibili quodam nutu designaret. Dein per gradus sanctuarii ascendens disparuit.

Ego miseriae et infirmitatis vasculum, ego limus et ignobile lutum virgam irae Dei super me vigilantem tunc graviter sensi, qua percussus, qua pene ad [Col. 0029C] nihilum redactus sum. Siquidem aegrotavi usque ad mortem, et Dominus universum stratum meum versavit in infirmitate mea, replevit me amaritudinibus, inebriavit me absinthio. Spem vivendi signa jam funebria expulerant, cum per septimanam cibi penitus ac somni expers, tum et ignea febre exsiecato propemodum periclitarer cerebro, agerer phantasiis, loquerer aliena. Sed pia, sed sedula fratrum compassio divinae genibus me advolvit clementiae, illique assignavit infimae corruptionis morticinium, qui habet claves mortis et inferni, qui fuit mortuus, nec vidit corruptionem, sed ecce vivit in saecula saeculorum.

Igitur in crypta sanctae Dei Genitricis ad sepulcrum domini episcopi Wolbodonis, cujus memini [Col. 0029D] supra, delatus sum. Ibi ad mediam fere noctem decubui. Languor qui totum depastus erat corpusculum, ad sedem jam irrepebat animae, claudendisque sensibus sera lethalis imponebatur, cum ecce sanctum video illum pura canitie floridum et caetero cultu festivum sacerdotali a dextris astitisse lectuli ac tertio signum super me crucis exprimere. Benedictionis continuo sensi virtutem: totis quippe quodammodo membris frementibus erupit sudor, ac vigiliis acescentes oculi dulcem somnum recepere; nec ab edulio jam stomachus, sed ab jejunio dissentiebat. Sic beatae Dei Genitricis compassione inaestimabili, dignatione mirabili, quae infantulum in cruce pendentem adorandum indignissimo exosculandumque obtulisset; sancti praeterea confessoris [Col. 0030A] interventu, qui benedixisset ad vitam, ex ipsa sum mortis fauce retractus. Verum anima quos evolvet gemitus, quas oculi stillabunt lacrymas? Tremens factus sum et timeo, ne mortis illa dilatio meae minus sit vitae correctio. Scio autem, Domine, quia non est hominis via ejus, nec virtus ejus, ut ambulet et dirigat gressus suos. Corripe ergo me, verumtamen non in judicio, et non in furore tuo, ne forte ad nihilum redigas me, sed qui cognoscis figmentum meum, sicut potes, solida, quoniam sine te nihil est validum.



CAP. V. Gratus Reineri erga coelestes medicos animus Visio cujusdam de judicio divino.

Posteaquam sospitate vigoratus sum, quae possem, inops exsolvi munuscula, scilicet ad ipsam misericordiae [Col. 0030B] matrem spiritus contribulati orationem rhythmice expressam, atque in divina elaboratam praeconia de ipso confessore melodiam.

Denique haud puto supervacaneum, si attexam quid unus fratrum de alio fratre tunc viderit. In mortem hic agonizabat, ille admodum jacebat infirmus. Quodam diluculo dum vigilaret, vidit in eadem manifeste domo quamdam judiciariae auctoritatis personam posito tribunali resedisse, apud quam candidati quidam viri causam morientis agebant accusationibus vel objectis respondentes daemonum foris tumultuantium. Divina etenim quadam vi, ne irrumperent, inhibebantur. Illorum specie nihil tetrius, quorum etiam livor et malitia felitis quodammodo [Col. 0030C] et horrore sulphureo tabescentibus patebat ex oculis, ac velut indagine locum obsederant. Egrediente tandem anima et judice illo cum beatis spiritibus recedente, tum vero intolerabili tumultu et incondita vociferatione prosecuti sunt, ut nimiis totum aerem procellis crederes laborare. O lacrymabilem horam! o terribile examen! o pavendam nimium necessitatem illam! Quam beatus, quem bona tunc reddiderit tutum conscientia!



CAP. VI. Varia Reineri opuscula.

Aliquanto dehinc omiseram tempore scribendi operam, eo quod vel lectione magis fruerer, vel eruditioni me fratrum pro viribus impenderem. Verum ab amico interpellatus pro aliqua necessitate [Col. 0030D] scriptum elucubravi diffusius, quod nuncupavi Commonitorium pietatis.

Ne mucidis autem dormitantes tabellae ceris stylus parieti affixus rubiginis lepra tabesceret, scripsi ad quemdam familiarem opusculum De insignibus insularum Sardiniae et Siciliae duobus versifice digestum libellis.

Item ad alium duos libellos: primum De conflictu duorum ducum et animarum mirabili revelatione; secundum De quodam milite captivato et per salutarem hostiam liberato.

Artem vero libentius illam quisque excolit, quam sibi et scientia et usu maxime compararit. Quapropter ut mihi aliquantulam dictandi labor facultatem acquisisset, opus arripui, quod excedere ingeniolum [Col. 0031A] ipse non ignorarem, illius certe Horatiani temerarius transgressor consulti:

Sumite materiam vestris, qui scribitis, aequam
Viribus, et versate diu, quid ferre recusent,
Quid valeant humeri. Cui lecta potenter erit res,
Nec facundia deseret hunc, nec lucidus ordo.

Itaque historiam libellis utcunque sum XIV complexus, quae contineat, qualiter Jerusalem sancta et aliae plures apud Orientem urbes sive regiones ab occidentalibus Christianis circa nostram sint aetatem receptae, cujus est titulus: Laurea peregrinorum Jerosolymitanorum. Infirmitas me postmodum gravis in lectulum dejecit.



CAP. VII. Altera Reineri infirmitas, coelitus depulsa.

Jam pelli meae consumptis carnibus adhaeserat [Col. 0031B] os meum, jam secundum prophetam fecerat Dominus vetustam pellem meam et carnem meam, contriverat ossa mea. Cibi defecerat omnino appetitus succique inopes venae somno illapsum negabant. Ad Deum ergo stillabat oculus animae meae, quia in me transibant irae ejus, et terrores ejus conturbabant me. Quippe et suis anima lacrymis rigatur, et confractione resoluta, indicibilique sensu quodam affecta, tenerrimo ploratu, fortissimo gemitu, ipsa Spiritus Paracleti viscera movet, mereturque consolationem.

Accessit ad visitandum aliquis fratrum, qui dictaret, ut nomina sanctorum septem dormientium in schedula scribi facerem, capitique circumligarem. [Col. 0031C] Hoc nempe remedio piae fidei aegrotantibus dormiendi nonnunquam restitui facultatem. Adhibui fidem, feci ut injunxerat, et aure jam quodammodo audiebam interiori: Fides tua te salvum faciet (Marc. X). Repente etenim per mentis excessum in quadam me vidi esse regia, quam lux inaestimabilis, odor incredibilis perfunderet, quippe cum lucerna ejus, gloria ejus, exsultatio ejus, illa verae, illa unice desiderabilis, beatae et adorandae esset Trinitatis majestas. Sed enim os intemperans atque procax frenandum est, ne meas infelix nimium gravem miserias. Hoc in gratiarum actionem dixisse solum sufficiat, quod inter choros purpuratorum atque albatorum, qui aderant, sanctos agnoverim illos aureis gloriose coronis et ostro rubente insignitos. Illic nova dulcissima, [Col. 0031D] illic cantica resonabant, et responsorium illud organa modulabantur angelica: Isti sunt sancti qui pro testamento Dei sua corpora tradiderunt, et in sanguine Agni laverunt stolas suas (Apoc. XXII).

Ad me autem reversus attonitos circumferebam oculos, pene ignarus ubi essem. Interim frater familiaris lectulo assidebat, qui dum magnopere quaereret cur ita circumspectarem, quoniam probatae confidentia debetur amicitiae, retuli visionem, quam non fuisse frivolam mox expertus sum. Sic membra languore debilitata, sic dolore tanquam vinculis astricta erant, quod per septem dies nec surgere nec stare nisi alieno potui sem adminiculo. Verum de aspectu fortis illius, misericordis illius, [Col. 0032A] qui in sanguine testamenti sui emisit vinctos suos de lacu, in quo non est aqua, ita solutus, ita confortatus sum, quatenus sine quovis sustentamine tunc surgerem, cum praedicto fratre oratorium peterem, toto gratias perfunderem affectu. Ita deinsospitate redintegratus sum sanctisque dormientibus septem exile quidem et omnino impar, sed praecordiale tamen laudis atque gratiarum actionis munus obtuli, videlicet compositam de ipsis melodiam.

At vero si quis gravabitur, si quis jactantiae deputabit, quod talia scribam, num interdicere volet ne miser miserationum Domini recordetur? Simplicem piamque intentionem nemo benevolus accusat. Secretum quidem regis abscondere bonum est, opera [Col. 0032B] autem Dei revelare et confiteri honorificum est. Caeterum mentis est timoratae non alta sapere, sed humilibus consentire, siquidem piis supernae revelationes non vitii sed virtutis instrumenta sunt. Quid vero impiis ut Balaam, ut Nabuchodonosor divina prosit vidisse? Lippientes sol confundit oculos. Deum non sancta visio, sed sancta meretur actio.



CAP. VIII. Alia posthaec opuscula Reineri.

Scripsi etiam versifice libellum de adventu reliquiarum S. Laurentii in Leodium ab urbe Roma.

Quin et ad ipsum martyrem, et ad alios plures sanctorum dicendas rogatu fratrum plurimas conscripsi orationes.

Libellum denique ad quosdam edidi sacerdotes de [Col. 0032C] reverentia sacrorum locorum, acriter culpans, quod penes coemeteria, seu corpora defunctorum, priusquam ad ecclesiam deferrentur, nocturnis maxime vigiliis puellares choros aliaque exsecranda agi, dici vel cantitari paterentur.

Sophista vero qui sua extollere, nostra deprimere pugnaret, abstrusas quaestiones barbarasque dictiones undecunque congestas, mihi scripto proposuit. Daedali labyrinthum et Minotauri cornua me putaveram incurrisse. Qua evaderem? Quibus regerer? Subtilis deerant fila ingenii. Quo defenderer? Facundi gladius oris nullus. Implexa tamen illa dissolvi, cornupetam dirum evasi, libellusque hunc accepit titulum: Qui sophistice loquitur odibilis est.

[Col. 0032D] Quia vero humanae inditum constat naturae, quod alternis recreatur, fastidiumque mutatio tergit, nunc prosa, nunc versibus interdum musica studium variabam. Qua de causa geminos cantus scilicet de sanctis confessoribus Antonio ac Hieronymo orditus sum, praecipue cum tantis aliqua patronis officia meae parvitatis cuperem impendisse. O me bestialem homunculum! o curvam in terris animam et coelestium inanem! tamen aliquando faciem ausus levare mentis et pectore et lingua velut geminis evectus alis angelica irrupi arcana. Etenim de victoria Michaelis archangeli tres digessi versifice libellos, tam de illa videlicet qua ex antiquo dracone et angelis ejus cum suis est clarificatus [Col. 0033A] angelis, quam de illa, qua pro Christianis contra paganos dimicans gloriose innotuit, quando in monte Garganico novum instituit ac dedicavit sanctuarium. Non in illam quidem sunt expensae fabricam metallorum, marmorum, cedrorum congeries pretiosae, sed enim rupes concavo impolito expandit fornice sinus, plus religionis protendens quam operositatis. Nam tibi, o gloriose assertor, tibi, inquam, o magnifice secundum nomen tuum admirator glorificandae et admirandae Trinitatis! Enimvero quis sicut Deus? hominum magis pectora placent fide, spe, charitate ditata, quam dives ejusmodi rerum materia.

Quin etiam de sancto Servatio et de sancta Begga musice aliqua rogatus a canonicis quibusdam composui.

[Col. 0033B] De sancto Spiritu septem hymnos ut contexerem, frater petiit, cujus deberem dilectioni, quo satisfacerem devotioni. Qui scilicet, dum familiari saepius me colloquio aedificaret, quiddam inter caetera retexit quod venerabile, quod memorabile sit. Aliquando cum vigiliis, atque invocationi ejusdem Spiritus sancti quam devote institisset, circa crepusculum in excessum factus, vidit a quodam claritatis penitus et suavitatis mirandae, quem albae super nivem nitidae infloraret accinctus, se in Ecclesiam deportari, luce solemniter seu odore praeditam. Quae persona dulcissimo quidem amplectebatur illum affectu, utraque pectori manu apposita, [Col. 0033C] quemadmodum pia mater ad dulcia solet lactentem infantulum ubera stringere, sed faciem suam occultabat, dum se frater crebrius ille converteret, ac desideranter eam tentaret inspicere. Intelligebat enim sanctum esse Spiritum, tamen ad modicum vidit faciem illam, de qua reticendum est, quia cautius est inde compungi quam loqui; arcana venerari quam de arcanis disputare tutius est. Denique frater idem clementissimi plasmatoris, dignantissimi reparatoris dexteram a pectore suo elevans, atque digitos illius ad signum crucis exprimendum propriis aptans manibus ex eadem super cor, super lumbos, renesque suos signaculum tertio salutare impressit, quatenus contra cogitationum molestias, seu carnales concupiscentias tueretur ac roboraretur, [Col. 0033D] choro candidatorum, qui aderat, canoris modulante vocibus: Laetetur cor quaerentium Dominum; [Col. 0034A] quaerite Dominum et confirmamini; quaerite faciem ejus semper (Psal. CIV). Frivolam non fuisse visionem frater ille expertus est, dum sese quodam ex tunc lumine infusum mentis et motuum assultus carnalium sibi plurimum mitigatos contrite lacrymabiliterque asseveraret. Beatus profecto, quem tu erudieris, Domine, et de lege tua docueris eum, ut mitiges ei a diebus malis (Psal. XCIII).



CAP. IX. Reliqua a Reinero relicta ingenii monumenta.

Praeterea quinque exaravi libellorum opusculo, qualiter diebus nostris Ecclesia Leodiensis Bulloniense castrum pervasoribus triumphatis divina receperit virtute, tituloque praesignavi: Triumphale [Col. 0034B] Bulonicum. Hoc ipsum musico quoque astruxi modulamine.

De sanctis etiam martyribus Evermaro, sive Urbano, exigente fratrum devotione, geminos cantus composui.

Epitaphia et epistolas conscripsi quamplurimas.

Talibus ergo vel similibus ineptiis miseram exegi vitam ac monasticae conversationis oneribus, haec etiam vicissim onera dorso nostri superimpressimus aselli. Absit autem ut muricatos exspectaverim quorumdam obelos, quibus nostrae confodiantur schedulae, nullius ipse censeo esse momenti quae scripsi, aut scribo, quin potius indocta, quin potius inepta. Propria tamen utcunque malo fabricari quam aliena usurpare et domestica incude [Col. 0034C] quam extraria uti, nec de Latinis bonis Latina sarcire non bona. Praedicabilis faber o quisquis es, novus intendas esse Tubalcain. Ad exemplum veteris exerce praedicabilia. Proprius te ignis, proprium te praedicet utensile. Inertis namque est artificis alienos semper malleolos ac folles appetere, et inglorii apud alienam jugiter mendicare fornaculam. Fontis latex non esse censetur, nisi quem de propria fundit vena. Quod extrorsum infunditur, alienum est. Mihi ergo cavendum, mihi retinenda potissimum illa est Flacci castigatio, qua monet amicum:

Privatas ut quaerat opes, et tangere vitet
Scripta palatinus, quaecunque recepit Apollo:
Ne si forte suas re et tum venerit olim
[Col. 0034D] Grex avium plumas, moveat cornicula risum
Furtivis nudata coloribus.



LIBELLUS TERTIUS
[Col. 0033]


CAP. I. Proponitur argumentum libelli.
[Col. 0033D]

Meae quidem ineptiae quasi nigro calculatae sint lapillo. Nunc Parii vero crustula marmoris, nunc pretiosos lactei aspectus exoptaverim uniones, quo calculus ea digerat clarus in numerum, quae disserendae intimus nuper proposuit amicorum. Quaesitu etenim digna et scitu sunt utilia; et unus impetrat jure quod pluribus velit prodesse. Videlicet [Col. 0034D] quaesivit: Cur ante Dominicum Natale novem antiphonae ab O incipientes, novem aeque diebus super Evangelii canticum ad vespertinam synaxim canantur in ecclesia? Item cur passio sancti Stephani protomartyris secunda Dominici Natalis die, assumptio sancti Joannis evangelistae tertia celebretur, dum alter secundum traditionem majorum III nonas Augusti passus, alter VI Kal. Julii ad perpetuam [Col. 0035A] sit assumptus immortalitatem, moriendo quidem, sed celerius tamen reviviscendo? cur etiam quarta Innocentibus sit deputata, dum non facile constet, quod tunc passio illorum provenerit. Haec itaque primo, dehinc caetera quaestionum, quas sciscitatus est, disseram, pro voluntate rogantis latius inde tractando, licet strictior esse maluissem.



CAP. II. Cur novem antiphonae a littera O incipientes novem diebus ante Natale Domini ad vesperas canantur?

Igitur corde creditur, ad justitiam ore autem confessio fit ad salutem, quod Unigenitus Dei incarnatus de Spiritu sancto ex Maria virgine homo factus sit. Quoniam ergo sapientia per voluntatem Patris aedificante sibi domum corporis, ac excidente columnas [Col. 0035B] septem gratiarum mirabilis illa humanatio novem mensibus intra uterum coaluit atque celebrata est virgineum; nos aeque novem diebus claris eam recolimus laudem celebriis. Pro mense etenim diem subornamus. Quippe cum et aliis vel temporum, vel solemnitatum nos officiis vacare oporteat, et cum debeant sacramenta quoque alia celebrari; minus idoneum aut rationabile esset in uno jugiter occupari. Assiduitatem humanum fastidit ingenium: quod est rarius admittit gratius.

Quod circa finem diei, quod sub occasum solis ea eduntur praeconia, illud praeclare mysticat, quod is, qui erat ex Patre natus ante omnia saecula Deus de Deo, lumen de lumine, genitus non factus, ubi [Col. 0035C] venit plenitudo temporis, factus ac genitus ex muliere est, quando scilicet visitavit nos oriens ex alto illuminare his qui in tenebris et in umbra mortis sedebant. Nam et ipse in Apocalypsi loquitur: Ego sum et , primus et novissimus, initium et finis (Apoc. XXII), quandoquidem omnia per ipsum, et in ipso facta, sive creata sunt; omnia per ipsum et ab ipso instaurata, sive perfecta sunt.

Hoc utique quemquam insinuent superiores litterae, quarum Graeci alphabeti prima, postrema est; subesse tamen clarius advertas mysterium. Graeca siquidem elementa non solum verba componunt, sed numeros quoque efficiunt: et sicut unumquodque est ordine posterius, ita charactere titulat suo numerum ampliorem, igitur unum, significat [Col. 0035D] octingentos. Et vere misericorditer, vere dignanter qui erat unicus sive unigenitus Patri Filius, in fine saeculorum filios Dei secum non quidem genere sed adoptione voluit habere quasi octingentos, id est innumeros, beatitudinibus octo generose praeditos. Opus itaque pietatis, mysterium miserationis etiam ipsis angelorum novem ordinibus admirandum nos omnimodis admiramur, qui etsi nec corde nec ore, tanti adaequare possimus beneficii gratiarum actiones, cum Sapiens dicat: Glorificantes Dominum quantumcunque potueritis, supervalebit adhuc et admirabilis magnificentia ejus; benedicentes Dominum exaltate illum, quantum potestis: major est enim in laude; exaltantes eum replemini virtute, [Col. 0036A] ne laboretis, non enim pervenietis. Esset impiae tamen ingratitudinis gratias non agere. Gratitudinis igitur nostrae glorificationem, benedictionem, exaltationem Deo dependimus, ac per novem antiphonas multiplex quidem votum, sed parilem concentum vero soli sempiterno, diei orbem plenitudine lucis jamjam illuminaturo dicamus. Siquidem in Christo inhabitat omnis plenitudo divinitatis corporaliter qui tanquam sponsus procedens de thalamo virgineae aivi omnimoda virtutum suavitate miris omnium flagrantiis gratiarum se irroratum atque infusum exhibuit. Itaque dum ter ternae in laudem ter sanctae Trinitatis antiphonae instar sint ter ternarum compositae gratiarum, desiderabile nobis est de alterutra illarum consonantia, si detur desursum, [Col. 0036B] disserere.



CAP. III. Exponitur mysterium primae antiphonae: O sapientia, etc. Apparitio Sapientiae cuidam facta refertur.

Prima gratiarum, quas Ephesiis scribens memorat Apostolus, sermo sapientiae est. Huic prima antiphonarum O sapientia, quae ex ore Altissimi prodisti, etiam ipsa litterali superficie consonat. Omnia vero in sapientia fecit Deus, universa per verbum, quod ex ore illius prodivit, Altissimus creavit, quia ipse dixit et facta sunt, ipse mandavit et creata sunt (Psal. XXXII). Quae nimirum sapientia attingit a fine usque ad finem fortiter (Sap. VIII); quia, dum delicias vult esse suas cum filiis hominum, a divinitate, ultra quam nihil est, ad humanitatem se inclinavit, [Col. 0036C] quae ultima in rebus condita est.

Christus itaque Dei virtus et Dei sapientia tam salutariter quam potenter opere consummato, quod dederat sibi Pater ut faceret, ascendit, unde descenderat, quoniam a summo coelo egressio ejus, et occursus ejus usque ad summum ejus (Psal. XVIII). A Deo enim processerat et venerat charitatis ac misericordiae aurea redimitus corona gratiarumque fultus plenitudine, ut ipsum etiam elementum quod suae invocationi profert Ecclesia, O scilicet, plenaria rotunditatis suae forma innuere monstratur. Denique hoc idem cuidam fuisse fideli coelitus imaginatum didici. Verum parvipendere solent quidam et subsannare illud objicientes sapientis: Somnia extollunt imprudentes quasi qui apprehendit umbram, [Col. 0036D] et persequitur ventum: sic et qui attendit ad visa mendacia (Eccli. XXXIV). Quibus econtra respondetur, quod idem etiam paulo post subdit: Somnia male facientium vanitas est, et sicut parturientis cor tuum phantasias patitur, nisi ab Altissimo fuerit emissa visitatio (ibid.). Tam ex canonicis quippe quam et aliis plura suppeditant exempla Scripturae, non omne visum, non omne somnium mendax esse aut erroneum, et interdum ad pios homines, maxime qui juxta Danielem sunt viri desideriorum, ab Altissimo emitti non tam somnia quam revelationes. Siquidem et apud Job legitur: Per somnium in visione nocturna, quando irruit sopor super homines et dormiunt in lectulo, tunc aperit aures virorum [Col. 0037A] et erudiens eos instruit disciplina (Job XXXIII). Praeter arcaniorem etenim sensum, hoc ad litteram quoque satis idonee potest accipi.

Sapientia ergo Dei throno videbatur aureo resedisse, coronam aeque habens auream in capite, quam verna distingueret gratia gemmarum. Facies ejus immarcessibili florebat candore, cum oculi quodam arcanae lucis mirabiliter vigore splendescerent. Erat lineis vestita, candentibus nimis, pallioque circumdata inaurato, dum et arca testamenti purissimo intus ac foris auro splenduerit, supraque coronam sortita sit auream, quia Filio Dei velut capitis est diadema vel ornamentum, quod sicut per gratiam voluit, sic per potentiam valuit hominem assumere. Mirus praeterea odor spirabat sicut odor [Col. 0037B] agri pleni, quem benedixit Dominus.

Circa viri sedebant aspectu et amictu conspicui, atque instar liliorum quadam pubertate germinantes, quos radii ex ipsa undique procedentes sapientia illustrabant. Citharas tenebant in manibus niveo compactas ex ebore ac operose respersas auro, quibus dulcissima persultabant musica illos Psalmi versiculos: Lex Domini immaculata convertens animas, testimonium Domini fidele sapientiam praestans parvulis; justitiae Domini rectae laetificantes corda; praeceptum Domini lucidum illuminans oculos; timor Domini sanctus permanens in saeculum saeculi; judicia Domini vera, justificata in semetipsa, desiderabilia super aurum et lapidem pretiosum multum, et dulciora super mel et favum (Psal. XVIII).

[Col. 0037C] Quin et titulus quasi ex colore digestus sapphirino legebatur: Ego sapientia habito in consilio, et eruditis intersum cogitationibus. Praedictus siquidem fidelis meditatus nocte illa cum corde suo effuderat in se animam suam, quia memor operum Domini et judiciorum ejus, quae a saeculo sunt, suae praeterea miserae conditionis, afflictus fuerat et humiliatus nimis, lacrymisque stratum suum rigaverat, superabundanti compassione divinitatis hanc acceperit visionem pro consolatione. Coelestibus quippe oraculis piam frui animam ut consolationis beneficium, ita devotionis est incitamentum.

Igitur O sapientia, quae suaviter disponis omnia! Suavis etenim es universis, et miserationes tuae [Col. 0037D] super omnia opera tua, veni ad docendum nos viam prudentiae, qua scilicet ratione angelus fortis, ut scribit Joannes, descenderit de coelo, amictus nube, in cujus capite iris, cujus facies erat ut sol, cujus pedes sicut columna ignis, qui habebat in manu sua libellum apertum: hujus, inquam, sacramenta libelli doce nos, ut cantabiles nobis sint justificationes tuae in loco peregrinationis nostrae.



CAP. VI. Mysteria secundae antiphonae: O Adonai.

Secunda gratiarum est sermo scientiae, cui antiphonarum secunda O Adonai clare consonat. Nam Dominus, quod interpretatur Adonai, qualiter dux fuerit in misericordia sua populo illi, quem redemit, qualiter circumduxerit eum et docuerit, et custodierit quasi pupillam oculi sui, habemus in [Col. 0038A] Scripturis. Nempe et Moysi se nomen indicasse, quod patribus non indicarit, loquitur: Ego Dominus qui apparui Abraham, Isaac et Jacob in Deo omnipotente, et nomen meum Adonai non indicavi eis (Exod. VI), subintelligendum, ut tibi indicaturus sum vel signa faciendo, vel facie ad faciem colloquendo. Cui etiam antea in igne flammae rubi appruerat, dicentique: Vadam et videbo visionem hanc magnam, quare non comburatur rubus; ne appropies, inquit, huc; solve calceamentum de pedibus tuis; locus enim in quo stas, terra sancta est (Exod. III). Quorcirca etiam nobis ad tam reverendum tendentibus spectaculum carnalis est calceamentum temortatis solvendum, quo spiritu humilitatis ambulantes vivo ac vivificante frui mereamur incendio.

[Col. 0038B] Rubus ille beatam figurabat Mariam, quae revera verecundae virginitatis purpureo exstat rubore spectabilis. Ardebat rubus, sed minime comburebatur, quia Spiritu sancto superveniente, et virtute Altissimi obumbrante ineffabili accensa est virgo amore, sed non adusta, quoniam Deum, Dei Verbum sic mente concepit, et carnem factum peperit, ut post partum inviolata, carnalisque funditus expers concupiscentiae permaneret. O dulcedinis ignem! o suavitatis flammam! o singulare incendium, quo materies non solum castissimae carnis non aruit, quinimo rosa tam speciali, qua coelum terraque purpurantur, floruit!

Igneus denique splendor ille zelum et splendida signarit mirabilia, quae mox facturus erat Dominus [Col. 0038C] in terra Aegypti, in campo Taneos. Tamen potissimum signata est charitate ardens, ac miraculis splendens humanitas Jesu Christi. De hoc Joannes Baptista, quo inter natos mulierum non surrexit major: Ipse est, inquit, qui post me venturus est, qui ante me factus est, cujus ego non sum dignus ut solvam ejus corrigiam calceamenti (Joan. I). Siquidem calceamentum Christi est humanitas, qua ejus calceata, id est circumdata est divinitas. Corrigia calceamenti perplexa nostris sensibus tanti subtilitas sacramenti. Absisto igitur, et cum Moyse abscondo faciem. Non enim audeo respicere contra Deum, sed terrae advolutus quia pulvis sum, et in pulverem iturus, toto animae affectus, totis sensuum [Col. 0038D] exclamo medullis illud verum verae Virginis praeconium: Benedicta tu inter mulieres, et benedictus fructus ventris tui (Luc. I).

Quinquagesimo praeterea die exitus Israel de Aegypto, domus Jacob de populo barbaro, lex Moysi data est in Sina, cum descendisset Dominus super eum in igne, et ascenderet fumus ex eo quasi de fornace, clangorque buccinae vehementius perstreperet, quando audita sunt tonitrua ac micuere fulgura, ac nubes densissima operuit montem, timuitque populus, qui erat in castris. Haec autem omnia in figura contigerunt illis. Siquidem praesignabantur, quae Pentecostes die acta fuerunt, scilicet postquam Moyses verus, id est Christus de Aegypto infernali populum eduxerat sanctorum, ac per mare [Col. 0039A] Rubrum suae passionis traduxerat, et ab aquis sublatus passibilitatis atque mortalitatis resurrectione et ascensione fuerat glorificatus. Etenim factus est repente de coelo sonus tanquam advenientis spiritus vehementis, et replevit totam domum, ubi erant sedentes apostoli, et apparuerunt illis dispertiae linguae tanquam ignis, seditque supra singulos eorum, et repleti sunt omnes Spiritu sancto et coeperunt loqui variis linguis, prout Spiritus sanctus dabat eloqui illis (Act. II). Tunc sane buccina tam sonorae praedicationis perstrepente convenit multitudo et mente confusa est, quoniam audiebat unusquisque lingua sua illos loquentes magnalia Dei. Tunc, inquam, personuere tonitrua, ac micuere fulgura, dum et miracula coruscarent, et divina ex Scripturis [Col. 0039B] judicia intentarentur, ut puta illud: Prophetam suscitabit vobis Dominus Deus vester de fratribus vestris tanquam me. Ipsum audietis juxta omnia quae locutus fui vobis. Erit autem: omnis anima quae non audierit prophetam illum, exterminabitur de plebe (Deut. XVIII). Vel illud Joelis: Et quidem super servos meos et super ancillas meas in diebus illis effundam de Spiritu meo, et prophetabunt, et dabo prodigia in coelo sursum, et signa in terra deorsum; sanguinem et ignem et vaporem fumi. Sol convertetur in tenebras, et luna in sanguinem, antequam veniat dies Domini magnus et horribilis et manifestus (Joel. II).

Quippe quando ex latere lanceato Jesu Nazareni, per manus iniquorum patibulo affixi, cum jam emisisset [Col. 0039C] spiritum, sanguis et aqua praeter mortuorum exivit corporum naturam, tunc sanguinem in prodigium dedit Dominus. Fuit siquidem sanguis ille aliis prodigium mortis in mortem, aliis vitae in vitam quemadmodum et agni quondam sanguis, cum emissa sunt signa et prodigia in medio Aegypti, in Pharaonem et in omnes servos ejus, fasciculus hyssopi in eo intinctus est, nec non aspersus uterque postis ac superliminare, et dum transiret Dominus percutiens Aegyptios, vidit sanguinem, signataque transcendit ostia, et non sivit percussorem ingredi [Col. 0040A] domos aut laedere; sic etiam nunc qui utrumque postem, id est animam et corpus aut superliminare, id est rationabilitatem suam fide praenotat crucis, ut ex passione Christi, quae per hyssopum signatur, herbam videlicet humilem, amaram, sed salubrem, minime scandalizetur, imo praecordialiter credat, veraciter fateatur, quin et sacrosanctam digne sumat eucharistiam, percutientis non incidet manum diaboli, quia sanctae Trinitatis signabitur nomine, tuebitur sacramento.

Ignis vero in prodigium datus est, quoniam lucentis et ardentis cum sit substantiae, significabatur, quod Christi apostolos Spiritus sanctus et zelo accenderet et intellectu illuminaret. Namque et dispertitarum formulae linguarum, divisiones mysticabant [Col. 0040B] gratiarum. Vapor denique fumi in prodigium datus est, quando plurimi ad praedicationem apostolorum compuncti sunt corde, lacrymabiliterque consilium suae flagitabant salutis dicentes: Quid faciemus, viri fratres? (Act. II.) Nam fumigare est compungi, ac de peccatis flere. Et quidem ubi primum Ecclesiae baptisma celebratum est, tria millia non absque magno collecta sunt prodigio, videlicet divina praesignante gratia, quod ad fidem Trinitatis de toto esset colligenda orbe multitudo credentium, simulque ut per ignem illuminatio seu ardor fidelium, ita per vaporem fumi caecitas Judaeorum nec minus compunctio poenitentium, vel obtenebratio intelligi potest impoenitentium.

[Col. 0040C] Sol autem in prodigium datus est; quia, dum in passione Domini obscuratur, Israelis, quae tunc contigit et nunc etiam durat, caecitatem portendit. At vero luna licet in sanguinem conversa fuisse palam non paruerit, utcunque tamen se habuerit, sanguinea illis facta est, quandoquidem pascha suum, quod scilicet secundum lunae cursum quartadecima die ad vesperum ex mandato legis agnum comedentes tunc faciebant, occidendo Christum cruentavere, et pannum tam prodigioso scelere menstruatum Synagoga super oculos accepit sanguinaria.


[Col. 0039] Caetera desiderantur.




[Col. 0041]
REINERI MONACHI S. LAURENTII LEODIENSIS IN NOVEM ANTE-NATALITIAS ANTIPHONAS Ab o exordientes COMMENTATIO Post editionem Leodii anno 1618 typis Joannis Ouwer procuratam [(4) 4Kb] , nunc iterum ob maximam opusculi raritatem hic recusa.
(D. Bern. PEZIUS Anecdot. t. IV, parte III, col. 51.)



PROLOGUS AD AMICUM.

Munus amicitiae congruum, quod nostra exhibet officiositas, jucunde tui vultus acceptet hilaritas, ut per hanc exhibiti muneris speciem amici sedulo contempleris imaginem. Est enim hic honesti quaedam forma exercitii, qua delectamur plerumque scribendo cuivis amico familiari. Et nunc quidem breve hoc opusculum ad te scribimus, cui hic in fronte praefigitur titulus: Quid significent novem O, et quae sit dieram illorum ratio. Cujus nimirum opusculi membra capitulatim digesta hic tibi prae oculis tanquam brevi depinxi tabella, ne ut informis quaedam facies, inordinata pareat orationis series.



CAPITULA.
[Col. 0043]

    CAP. I. Propositio materiae.
    CAP. II. De vera Christi humanitate.
    CAP. III. De observantia dierum novem ante diem Natalis.
    CAP. IV. Quae sit antiphonarum novem ratio.
    CAP. V. De consonantia antiphonarum earumdem cum singulis gratiarum.
    CAP. VI. De prima antiphona, »O Sapientia quae ex ore Altissimi prodiisti attingens a fine usque ad finem fortiter, suaviterque disponens omnia, veni ad docendum nos vitam prudentiae.«
    CAP. VII. De secunda, »O Adonai et dux domus Israel qui Moysi in igne flammae rubi apparuisti, et ei in Sina legem dedisti, veni ad redimendum nos in brachio extento.«
    CAP. VIII. De tertia, »O Radix Jesse qui stas in signum populorum, super quem continebunt reges os suum, quem gentes deprecabuntur, veni ad liberandum nos, jam noli tardare.«
    CAP. IX. De quarta, »O Clavis David, et sceptrum domus Israel, qui aperis et nemo claudit, claudis, nemo aperit, veni, et educ vinctum de domo carceris, sedentem in tenebris et umbra mortis.«
    CAP. X. De quinta, »O Oriens splendor lucis aeternae et sol justitiae, veni, et illumina sedentes in tenebris et umbra mortis.«
    CAP. XI. De sexta, »O rex gentium et desideratus earum, lapis angularis qui facis utraque unum, veni et salva hominem, quem de limo formasti.«
    CAP. XII. De septima, »O Emmanuel rex et legifer noster, exspectatio gentium et Salvator earum, veni ad salvandum nos, Domine Deus noster.«
    CAP. XIII. De octava, »O Virgo virginum! quomodo fiet istud, quia nec primam similem visa es, nec habere sequentem? Filiae Jerusalem, quid me admiramini? Divinum est mysterium, hoc quod cernitis.«
    CAP. XIV. De nona, »O summe artifex poli, rectorque siderum altissime, ad homines descende sedentes in tenebris et umbra mortis.«
    CAP. XV. Brevis superiorum complexio, et competens rationis propositae conclusio.





COMMENTATIO IN ANTIPHONAS ANTE-NATALITIAS AB O EXORDIENTES.



CAP. I. Propositio materiae.
[Col. 0043A]

Votiva Natalis Dominici gaudia diligens quaedam ecclesiasticae consuetudinis praecurrit observantia, quam non abusivo proditam primordio, sed coelesti traditam magisterio evidens probat mysteriorum ratio. Siquidem diebus aliquot novo gratiae praeconio vespertina Laus celebriori peragitur officio, jucunda scilicet antiphonarum quarumdam decantatione, quae tam verborum quam pneumatum omnimoda florentes pulchritudine, devotionis ac laetitiae plurimum sacro excitent conventui ecclesiae. Sunt porro dies non amplius novem talis observantiae, et ejusdem numeri antiphonae cum Evangelii cantico singulae diebus singulis decantandae. Quarum omnium principia eadem praenotantur O littera. Quaeritur [Col. 0043B] quae observantiae talis causa vel ratio? Edisserant haec plenius subtiliusque, quibus altior ingenii vis est: nos intelligentiae simplicis fructum ex humili carpimus leniter.



CAP. II. De vera Christi humanitate.

Unigenitum Dei Patris in vera natura nostrae carnis, in cunctis humanae naturae legibus habitasse in nobis fidei puritate novimus, propter quod intemerata materni uteri fecunditate editum veraciter credimus. Hoc denique excepto, toto ordine suo vera hominis natura cucurrit, sicut a Patribus tradita fidei regula sane defendit. Conceptus enim non de maritali opere, sed divina sancti Spiritus operatione [Col. 0044A] lege naturali intra viscera materna, totis novem mensibus coaluit, natusque infans in praesepio vagiit, atque lactis alimonia ciboque communi educari vel sustentari voluit, omni conversandi habitu conditioni nostrae simillimus et in aetatis plenitudinem proficiens crementis naturalibus. Passus deinde est vera carnis passione, et mortuus vera hominis morte, quae infirmitatis humilia aeque ut virtutis opera magnifica, qualia sunt miraculorum insignia, et superexcellens Resurrectionis gloria, Ascensionisque exaltatio praedicanda, pietate congrua amplectimur ac veneramur, quia nulla sui indigentia, sed salutis nostrae causa necessaria, voluntarie haec eum pertulisse fidei constantia profitemur.



CAP. III. De observantia dierum novem ante diem Natalis.
[Col. 0044B]

Itaque anni nostri tempora varietate distincta ordinabiliter disponimus, et singula singulis sacramentorum faciebus conformi pietate notamus, ut hinc velut accedentis semper claritatis perstringamur fulguribus, dum successim instauratis gloriamur solemnitatibus. Hinc illud est, quod ante solemnem Natalis ejus diem proximos novem dies gaudiis observamus, ac veluti rutilantibus novae lucis exordiis hilaritate sustollimur, praecipueque hora vespertinae synaxis gratulatione concepta superefferimur, dum praeconiorum modulis illustriorem [Col. 0045A] clarioremque synaxim eamdem peragimus. Hac denique diligenti observantia traditio ecclesiastica, qua valet similitudine, gestit exprimere, quod is, qui in primordio de tenebris lucem splendescere dixit, nunc vergente mundi vespere, sedentibus in tenebris clementer illuxit, et vera divinitatis luce profundas noctis humanae tenebras tersit.

Eadem nec dissimili observantia totos novem dies continuamus, per quos nimirum menses novem signanter exprimi advertimus, quibus in secreto virginalis uteri cubiculo sese continuit Deus homo. Digna plane celebris observantiae causa, vel ratio. Quale enim, vel quantum est, quod in illo puritatis totiusque sanctitatis sacrario arcana divinitatis operatione peractum? Magnum est, ineffabile, imo et incomprehensibile [Col. 0045B] est. Cujus enim vel mens cogitatu saltem attingere possit, qualiter in utero femineo Deus homini personaliter unitus sit? Non enim permutata in carnem divinitas, sed assumpta in Deo vera creditur humanitas, ut ex duabus naturis una fieret persona Mediatoris indivise, inconvertibiliterque unita deitate carni nostrae. Unde non jam seorsum ab homine per se colitur divinitas, vel separatim sola praedicatur humanitas, sed unus ab omnibus fideliter adoratur Christus, verus in utraque natura, Conditor idem ac Redemptor Deus et homo, Deus ante saecularia tempora genitus ex Patre, et homo in tempore procreatus et natus ex Virgine. Digna profecto jucunditatis observantia tanta sibi proposita [Col. 0045C] gaudiorum materia.

Quod vero diem pro mense assumimus, rationabiliter et discrete temporibus prolixitas contrahitur, ne hujus celebritatis jucunditas intercurrente festivitate aliqua intercipi videatur, neve infirmitatis humanae taedio semel accensa frigescat devotio; sed fervore vegetata continuo quanto brevior, tanto sit purior, ac per hoc supremae dignationi fiat acceptior. Adsumus itaque frequentes hora vespertinae Laudis cum psalmis et hymnis, et venturae solemnitatis gaudia nova quadam praeimus laetitia, Regique processuro congruo servitutis occurrimus obsequio. Nam processurus est, ut exortu novo exspectantes se laetificet. Qualis putamus processurus est? Nimirum pulcher et decorus, suavis et deliciosus, omnibusque [Col. 0045D] omnium gratiarum unguentis delibutus.



CAP. IV. Quae sit antiphonarum novem ratio.

Earum profecto gratiarum plenitudinem novem illae exprimunt antiphonae splendida verborum pulchritudine, suavique melodiae dulcedine decenter accurateque compositae, quas in laudem Regis ejusdem matrisque Reginae cum cantico ipsius affectuosa et vocali enuntiatione celebriter effert chorus Ecclesiae.

Nec incongrue cantico Virginis coaptantur, cum celebritas haec matri aeque ut filio dedicata praedicetur: et redundans in Filio gratiarum perfectio plenarie in matre adfuisse probabiliter asseratur. Si enim, ut ait Apostolus, in Christo sunt omnes thesauri sapientiae et scientiae Dei reconditi (Coloss. II), [Col. 0046A] Christus autem in Maria, ergo omnes thesauri sapientiae et scientiae Dei in Maria, imo et tota divinitatis plenitudo, quae corporaliter inhabitat in Christo. Unde et angelus eamdem venerabiliter salutans a gratia exorsus ait: Ave, gratia plena, Dominus tecum, benedicta tu in mulieribus (Luc. I). Digne gratia plenam asseruit, quae Unigenitum Dei Patris castis concipere visceribus meruit, et benedicta in aeternum Dominum nobis et hominem progenuit. Apostolus Corinthiis scribens gratiarum plenitudinem partitione novenaria subdistinguit inquiens: Alii per Spiritum datur sermo sapientiae, alii sermo scientiae, alteri fides, alii gratia sanitatum, alii operatio virtutum, alii prophetia, alii discretio spirituum, alii genera linguarum, alii interpretatio sermonum. [Col. 0046B] Haec autem omnia operatur unus atque idem Spiritus dividens singulis, prout vult (I Cor. XII). Quarum profecto gratiarum plenitudinem nemo fidelium, ut dictum est, ambigit in beatam affluxisse Virginem, quam vere tota inundatione Divinitas implevit, tota plenitudine torrens voluptatis inebriavit.



CAP. V. De consonantia earumdem cum singulis gratiarum.

Cum ergo Apostolus gratiae plenitudinem distinctione novenaria subdividat, et eamdem novenarius, ut praemissum est, antiphonarum numerus signanter exprimat: perpulchrum ac delectabile erit earum ad invicem consonantiam prudenti rationis judicio discernere, ac veluti ex instrumento musico voces diversas easdem regulari symphoniae succentu auditu [Col. 0046C] interno percipere. Quod perfacile erit, si non pigeat in singulis illarum paulisper subsistere, et quasi levi manus pulsu chordam tangere, ut cujus sint ad invicem habitudinis vel consonantiae, cauta queat auris interna solertia discernere.

Age enim, conferatur prima antiphonarum cum prima gratiarum, et eodem modo reliquae per ordinem conferantur alterutrum, ut indubitato constet rationis judicio, una, nec dissimili habitudine binas altrinsecus semper sibi respondere. Nam quemadmodum in musica diapason maxima symphoniarum, quae dupla dicitur, juxta observantiam proportionum ei voci, quam in acutis ediderit, non dissimilem a gravibus succinit: sic nimirum pari concordia [Col. 0046D] sensuum adscita quoque interdum cognatione verborum, antiphonarum singulae singulis gratiarum quasi succinunt consone.



CAP. VI. De prima antiphona: »O Sapientia, quae ex ore Altissimi,« etc.

Ecce enim cum prima gratiarum sit sermo sapientiae, et prima antiphonarum O sapientia, quae ex ore Altissimi prodiisti, profecto jam in ipso initio patescit concors sonoritas eloquii. In sensu vero longe clarior redditur consonantiae similitudo, cum singula pene verba mysteriorum fecunditate gravida palam faciant, quod non verbosa vaniloquii levitate, sed pondere prolata sint sapientiae. Nam et primum elementum O propositae rationis apte congruit mysterio, dum forma plenaria suae rotunditatis figuraliter [Col. 0047A] plenitudinem exprimit Divinitatis, quae cum omnibus gratiarum distributionibus totam se contulit in carnem, et totum assumpsit hominem ex Virgine. Haec est sapientia quae ex ore Altissimi prodiit, Filius scilicet, qui de paterna progenitus substantia omnium in principio Creator apparuit.

Attingit autem a fine usque ad finem fortiter, dum a divinitate, in qua cuncta creavit, ad humanitatem, quam in fine omnium condidit, se inclinat misericorditer utramque uniens naturam in se personaliter ea fortitudinis potentia, qua Deus est, cui utique verbum omne possibile est.

Suaviter disponit omnia, dispensatione scilicet ordinatissima, qua provide regit condita. Hinc in fine antiphonae fideliter supplicamus et attente: Veni [Col. 0047B] ad docendum nos viam prudentiae, videlicet ut apparens visibiliter in carne innotescat angelis et hominibus, qua via vel consilio prudentiae suae fortem armatum fortior ipse aggrediatur de atrio suo ejicere. Ita plane cuncta primae antiphonae membra primae gratiarum veluti harmoniae cujusdam aptantur concinentia.



CAP. VII. De secunda antiphona: »O Adonai et Dux domus Israel,« etc.

Secunda quoque antiphonarum O Adonai secundae gratiarum, quae est sermo scientiae, non dissimili respondet habitudine. Quid enim aliud nomen ipsum Adonai indicat nisi quia scientiae gratiam Deus fidelibus suis cum tempore multiplicat? Moysi enim [Col. 0047C] dicit: Ego Dominus, qui apparui Abraham, Isaac et Jacob in Deo omnipotente: et nomen meum Adonai non indicavi eis (Exod. V). Utique qui haec dicit, per incrementa temporis dona scientiae multipliciora se largiri asserit, dum et nomen suum Adonai Moysi indicat, quod Abrahae primo non indicaverat.

Quod vero eidem in igne flammae rubi apparuit (Exod. III), et in Sina legem dedit (Exod. XXIV), nimirum cum sermone scientiae utrumque aptissime congruit. Nam per hoc, quod in igne apparuit, mystice prudentem Moysi animum erudire voluit, ut sciret, se et tunc pro temporali populi sui liberatione in magno venire zeli fervore, magnaque ac pavenda signorum claritate; et quandoque pro aeterna ejusdem salvatione venturum in carne.

[Col. 0047D] Tritum ac celebre est in schola Christi, et notum etiam parvulis fidei, rubo qui ardere potuit, nec comburi, beatam Virginem Mariam figurari, quam vere ignea Divinitatis substantia sic implevit, ut totis novem mensibus in utero ejus habitaverit, et fragilem in ea naturae femineae materiam non solum non combusserit vel dissolverit, verum etiam cum virginitatis honore majori, gratia formati exinde hominis, quem assumpsit, perenniter illustraverit. De lege autem data in Sina patet, quam multiplex in toto mundo profluxerit scientia.

Huic ergo Adonai pia fidelis Ecclesiae devotio magno supplicat desiderio: Veni ad redimendum nos in brachio extento; videlicet ut ea brachii fortitudine, [Col. 0048A] qua oppressorem fidelium Pharaonem contrivit, superbum conterat diabolum, cujus ille typum gessit. Singula itaque haec, quae dicta sunt, cum sermone scientiae probabiliter consona sunt.



CAP. VIII. De tertia antiphona: »O Radix Jesse, qui stas in signum,« etc.

Sequitur tertia antiphonarum O Radix Jesse, et tertiae gratiarum, quae est fides, amica respondet similitudine. Nam Radix Jesse Christus est secundum fidem: sicut e converso Radix Christi Jesse secundum carnem. Denique tam Jesse quam et Abraham vel Patres reliqui, qui tanquam bonae plantationis arbusculae suo quique tempore virtutum gratia effloruere, in fide Christi venturi radicati, vel plantati, sicut et de pinguedine bonae radicis [Col. 0048B] hujus uberem bonorum fructuum dulcedinem traxerunt, de plenitudine redundantis in eo gratiae omnes aeceperunt.

Radix haec de terra sitienti ascendit, et in arborem pulcherrimam excrescens fructum bonum in tempore suo dedit: Christus videlicet de populo Judaico non habente humorem fidei, secundum carnem exortus est, exaltatusque in cruce, mortis amaritudinem sustulit, ac vitae dulcedinem fructuosa omnibus passione attulit. Nunc super coelos ad dexteram Patris elevatus lignum crucis suae extulit in signum populis et gentibus, ut hoc tam in frontibus suis quam in mentibus fideliter consignentur. Jamque super ipsum continent reges os [Col. 0048C] suum fatentes humiliter, quod ipse excelsus dominetur in regno hominum. Ipsumque gentes deprecantur colentes in hostiis et muneribus. Quae omnia cum sacramento fidei convenire evidentissime comprobantur ratione. Huic ergo tota supplicamus fidei devotione: Veni ad liberandum nos, jam noli tardare.



CAP. IX. De quarta antiphona: »O Clavis David et sceptrum,« etc.

Quarta nihilominus antiphona O Clavis David cum gratia sanitatum omnimoda sui habitudine congruit. Quae enim hoc in loco est Clavis David, nisi potestas regia et sacerdotalis? potestas judicium faciendi vel peccata remittendi, quam habet [Col. 0048D] Christus, secundum carnem filius David? Qui cum sit Deus et homo, Rex et Sacerdos, interpellat idem et exaudit, conciliat et absolvit. Estque sceptrum domus Israel, decus scilicet regium omnium, ad quos veraciter pertinet nomen Israel.

Ipse pulsantibus aditum regni manu gratiae clementer aperit, contemptoribusque vel incredulis censura justitiae claudit. Nec est qui eo aperiente claudat, vel eo claudente aperiat. Quis enim repellat, quem ille per misericordiam colligere voluerit? Aut quis valeat colligere, quem per justitiam repulerit? Huic talem ac tantam habenti potestatem jure damus puram cordis et oris nostri confessionem, petimusque suppliciter: Veni et educ vinctos de domo carceris, sedentem in tenebris et umbra mortis.



CAP. X. De quinta antiphona: »O Oriens splendor Lucis aeternae,« etc.
[Col. 0049A]

Quinta quoque antiphonarum: O Oriens splendor lucis aeternae et sol justitiae cum quinta gratiarum, quae est operatio virtutum, non dissona aptatur sicmilitudine. Verus namque Oriens Christus est, sicut per prophetam dicitur: Ecce vir: Oriens nomen ejus (Zach. VI). Et item in Evangelio: Visitavit nos oriens ex alto (Luc. I). Splendor est Lucis aeternae, supernam scilicet sanctorum patriam indeficienti clarificans Divinitatis luce. Est et Sol justitiae, Scriptura protestante: Vobis timentibus nomen meum orietur Sol justitiae (Malach. IV). Hic exortus in tenebris lumen rectis corde quosdam lucis tuae radios visibiliter quoque in terra sparsit, dum omnem [Col. 0049B] languorem et infirmitates diversas verbo virtutis suae potenter curavit. Super haec etiam apostolos splendoris ejusdem claritate penetrabiliter irradiavit, per quos tam multiplicia, tamque diversa miraculorum insignia in mundo ostendit. Ad quem nimirum pia dirigitur Ecclesiae devotio supplicantis: Veni, et illumina sedentes in tenebris et umbra mortis.



CAP. XI. De sexta antiphona: »O Rex gentium et desideratus earum,« etc.

Sexta itidem antiphonarum O Rex gentium, prophetiae convenit, quae est sexta gratiarum. Denique si Scripturam propheticam diligenter attendimus, de salute gentium familiarius semper eloqui manifestissime reperimus. Nam post celebrata in Christo [Col. 0049C] mysteria reparationis humanae, quid aliud sonant omnes Scripturae prophetarum divinitus inspiratae nisi vocationem gentium, repulsionemque Judaeorum? Propterea recte dicitur Rex gentium et desideratus earum. Judaei namque, quos et propria curavit praedicatione, et multiplici sanitatum erexit opere, ipsum, ne regnaret super se, importuna nimis repulerunt negatione. Non habemus, inquiunt, regem nisi Caesarem (Joan. XIX). Gentes vero ubi primum per apostolos praedicationis verbum acceperunt, toto ad eum corde conversae ad regnandum super se ultronea submissione expetierunt. Hic est lapis angularis qui fecit utraque unum (Ephes. II): ex utroque scilicet populo credentes in se unit, et [Col. 0049D] unam facit Ecclesiam fidelium. Huic devotione supplicamus fideli: Veni, salva hominem, quem de limo formasti.



CAP. XII. De septima antiphona: »O Emmanuel Rex et Legifer noster,« etc.

Septima quoque antiphonarum O Emmanuel septimae gratiarum, quae discretio est spirituum, consonat suaviter. Per ipsum enim Emmanuel, id est, per hoc, quod nobiscum Deus est, id est, Rex et Legifer noster, exspectatio gentium et Salvator earum, discretionem habemus spirituum; discernere novimus inter sanam Catholicorum doctrinam, et insanam haereticorum, experientiam habentes probandi spiritus, si ex Deo sunt: sumusque inter omnia vitae discrimina tuti ipso Rege nostro [Col. 0050A] juxta pollicitationem suam permanente nobiscum usque ad consummationem saeculi. Huic totum quod intelligimus, aut possumus, humiliter ascribentes, ut nos salvatione sempiterna possideat, oramus fideliter dicimusque: Veni ad salvandum nos, Domine Deus noster.



CAP. XIII. De octava antiphona: »O Virgo virginum, quomodo fiet istud?«

Octava etiam antiphonarum O Virgo virginum resonat concorditer cum ea gratia, quae genera linguarum dicitur. Vox est namque animarum fidelium in cunctis generationibus, linguis omnibus Dei Genitricem beatificantium, magnitudinemque tantorum, quae in ea completa sunt, mysteriorum admirantium atque dicentium: O Virgo virginum [Col. 0050B] quomodo fiet istud, etc. Quibus illa voce suavi et jucunda: Filiae, inquit, Jerusalem, quid me admiramini? Divinum est mysterium hoc, quod cernitis. Divinae operationis est et gratiae totum, quod admiramini in me. Respexit Deus humilitatem ancillae suae (Luc. I). Per me salutem operari dignatus est in medio terrae. Ecce enim ex hoc beatam me dicent omnes generationes: quia fecit mihi magna, qui potens est. (ibid.)



CAP. XIV. De nona antiphona: »O summe artifex poli rectorque siderum.«

Ultima jam antiphonarum O summe artifex ultimae gratiarum, quae est interpretatio sermonum concordi habitudine respondet suaviter. Nam quid [Col. 0050C] aliud verba haec innuere probantur nisi quod clausas eatenus Scripturarum voces, sermonesque prophetarum nobis aperiunt, vel interpretantur? Summa quippe eorum est: Altissimum Altissimi Filium per intemeratae Virginis uterum dignanter descensurum ad homines, ut ejus erigat humilitas, quos propriae elisit superbiae temeritas.

Ipse est summus artifex Deus, videlicet Creator vel fabricator omnium: qui a principio potum, sive coelum innumera depinxit lampade: siderum, quorum per saecula inerrato regit ordine cursum. Huic profusa supplicamus devotione cordis, ut de occulta prodiens habitatione lucis inaccessibilis dignanter ad nos homines descendat sedentes in tenebris et umbra mortis.



CAP. XV. Brevis superiorum complexio et competens rationis propositae conclusio.
[Col. 0050D]

Ecce dum in singulis gratiarum antiphonarumque paulisper immorando substitimus, earum ad invicem concordiam sive consonantiam fida mentis intelligentia notavimus. Unde non incongrue dictum putavimus, his novem antiphonis earum exprimi plenitudinem gratiarum, quae tam evidenti ratione sibi per omnia consonae sunt. Quarum profecto gratiarum distributionibus beatam decuit Virginem veluti congruis oppignerari muneribus, ut esset gratia plena, quae Filium, in quo habitat omnis plenitudo divinitatis corporaliter, sancto superveniente Spiritu, integris illibatisque visceribus conciperet, [Col. 0051A] totisque novem mensibus felici gravida hujusmodi onere, in utero gestaret.

Haec praedicta dierum novem observantia, antiphonarumque signat distinctio novenaria. Pro singulis mensium dies singuli observabiles sunt, itemque singulae antiphonarum singulas exprimunt gratiarum. Inde nobis praesentium datur materia gaudiorum: hinc votivae causa celebritatis, quam pio retulit studio ecclesiastica sedulitas recursibus annuis. Hic finis promissionum, quae ad Patres factae sunt; haec adimpletio, seu veritas omnium, quae a prophetis longe ante praedicta sunt. Verbum quod in principio erat apud Deum, et per quod omnia [Col. 0052A] facta sunt, conditionis humanae fragile induit figmentum: tenera carne circumdari Divinitas voluit in utero virgineo ac nostrae couniri substantiae arcano sapientiae suae consilio, sic ut in uno eodemque et divinae radiaret splendor naturae, et veritas appareret infirmitatis assumptae. Hoc jucundae laudis clara personat celebritas: hoc novae tripudium laetitiae, et pia sanctarum exprimit mentium hilaritas. Haec de observantia tam celebri strictim, tenui verborum copia dixerimus, ne amico familiari officiositatis propriae opera aliquatenus defuisse videatur [(5) 2Kb] .




[Col. 0051]
SPECULUM POENITENTIAE, SEU VITAE SANCTAE PELAGIAE LIBRI DUO AUCTORE REINERO.
(Ex ms. cod. coenobii S. Laurentii Leod. eruit cl. D. P. Coelestinus Lombardus; edidit D. Bern. PEZIUS, Anecdot. t. IV, p. III, col. 69.)



INCIPIT PROLOGUS.

[Col. 0051B] Exemplar conversionis ac poenitentiae Pelagiam proposui, quae de tenebris ad lucem, de prostibulo ad castimoniae emersit sanctitatem: in qua benedicitur Pater misericordiarum Deus, qui vas perditionis et irae in vas transformavit salvationis et gratiae; cujus dignatione nil profecto dignius, indulgentia nil praestabilius est; quem plus impoenitens quam delinquens, qui desperat, velut qui negat, offendit. Nemo itaque tam summe malus est, cui summe bonus non ignoscat, si rite poeniteat. Igitur Pelagia spem veniae peccatoribus suscitat, multitudinem viscerum Christi praedicat.

Cujus monimenta conversionis ab alio quidem scripta reperi, sed cum oratio parum idonea, tum vero barbarismorum erat atque soloecismorum [Col. 0052B] tanta confusio, ut illustrem materiam stylus obscurior laceram reddidisse ac despicabilem videretur. Verum de scriptoris vitio magis quam de auctoris imperitia id accidisse suspicor, dum quatuor aut amplius clausulis, tum et dimidiis se versiculis passim mutilatum textus pronuntiaret. Gloriosis autem rebus plurimum tollit gratiae sermo contemptibilis. Meliori ergo aliquantum facie praedictam curavi materiam reformare, rudemque experiri adolescentiae indolem. Opusculum in duos digessi libros atque titulo praenotavi Speculum poenitentiae. Nam quantum remedii hujus sit bonum, quam felix proventus, in hoc etiam speculari potest benevolentiae expiatus collyrio cujusvis oculus.



LIBER PRIMUS.
[Col. 0053]


CAPUT PRIMUM.
[Col. 0053A]

Altiori quodam pro negotio sanctus quidam Antiochenorum episcopus finitimos episcopos evocavit. Convenerunt octo numero, inter quos erat vir apostolicus et dignus sacerdotio Nonnus Heliopolitanus, qui ob merita virtutum raptus Tabenensium ex monasterio, quanquam invitus, pascere susceperat gregem Christi, in salutem multorum electus ab ipso et vocatus. Hic jam Heliopolim civitatem et XXX Saracenorum millia de sub jugo diaboli abacta, regis sui transtulerat in militiam.

Tabenensium porro monasterium, Thebaide situm, praestantissimo floruit quondam religionis vigore, ac probatis, quos educavit viris orientem illustravit universum, ut plane gauderet quaevis Ecclesia [Col. 0053B] de illius se alumnis meruisse pastorem. Quinque vel amplius monachorum ibi millia regebantur uno abbate, cui quanto parerent studio, qua subessent humilitate, quam glorioso calcarent mundum despectu, quia dicere nimis longum, supersedeo.

Igitur episcopi positis die quadam sellulis prae foribus basilicae Juliani martyris consederant, atque venerabili Nonno de verbo vitae tractanti tenebant auditorium: cum ecce meretrix speciosissima mimarum Antiochiae prima, vehiculo sedens, transiit amicta pallio, margaritis auroque insignito, torquem collo habens auream quam prae nimia pulchritudine seu ornamentorum splendore Margaritam cognominarent Antiocheni. Formae illius [Col. 0053C] nulla poterat filiis saeculi satietas fieri, qua Sirenes voracissima miseros alliciebat et perdebat. Illam praeibat et sequebatur ingenti pompa puerorum ac puellarum turba, scitis vultibus cultuque ambitioso, diversi persultans generis musicam, quae ex unguentorum redolentia totum in transitu aerem perfudit. Sed impudicitiae schemata pudicus horret oculus.



CAPUT II.

Horruerunt ergo sacerdotes, suffusique verecundia averterunt oculos suos, ne viderent vanitatem. Verum altioris intellectus vir Nonnus intendebat in eam spirituali oculo, speculans, quousque pertransisset, tunc dicit circumsidentibus: »Tantamne istius [Col. 0053D] considerastis pulchritudinem, beatissimi sacerdotes?« Reticentibus illis caput inter manus reclinavit, atque flexis genibus flevit uberrime. Inde rursum interrogavit: »Num delectati tanta hujus non estis pulchritudine?« Illis tacentibus adjecit: »Ego utique delectatus sum valde, mihique species ejus placuit, quia istam habet praeponere Deus et statuere in conspectu tremendae sedis suae judicaturam nos et episcopatus nostros. Quid namque aestimatis, quantas fecerit in cubiculo moras omni studio ad [Col. 0054A] speculum sese lavans et componens, quatenus nihil corporeae desit pulchritudini? Quomodo omnibus placeat suis amatoribus, turpis non appareat, qui hodie sunt, crastino tollentur? Nos e contra immortalem habentes in coelis Sponsum, donantem castitatis amatoribus divitiarum praemia coelestium, quae aestimari non possint, non exhibemus corpora nostra hostiam viventem, sanctam, Deo placentem; non inquam, animas castificamus nostras timore ipsius, neque exuimur concupiscentiis, ornamurve sacris virtutibus, sed in pulvere jacemus vitiorum.«

Dum ea dixisset, cum diacono suo ad cellam in qua hospitabatur recessit. Illic ingressus cubiculum, jactavit se in pavimentum, faciemque in terram premebat et lacrymabatur, dicens: »Domine Deus [Col. 0054B] miserator et misericors, ignosce mihi, quaeso, peccatori, quoniam ornatus exterior meretricis istius interius ornamentum superavit animae meae. Quonam vultu suspiciam ad te? quibus justificer sermonibus in conspectu tuo? Neque enim, Domine, cor meum occultaverim ante te, quia tu renes et corda scrutaris, nuda et aperta sunt omnia oculis tuis. Et vae misero mihi qui tuo altari astare praesumo, mysteriis me sanctis ingero, nec pulchram offero animam, qualem expetis. Illa promisit hominibus placere et fecit: ego promisi placere tibi, et mentitus sum. Nudus sum tam in coelo quam in terra, Domine, quia peccavi tibi et mandatis tuis non obedivi. Ergo non est spes mihi ex operibus bonis, sed spes mea tu es, tua miseratione confido [Col. 0054C] salvari.«



CAPUT III.

Erat sabbatum. Cum igitur nocte secuta sacerdos quieti concessisset, jucundo per visum de futuris est commonitus oraculo. Nam sanctis mentibus divini nonnunquam se praeostendunt arcani beneficia. Hymnis proinde dictis matutinalibus diacono haec retulit: »Somnium, frater, vidi, quod perturbat me, quia nequeo illud discernere. Videbar mihi sancto astitisse altari et divina celebrare mysteria, columbaque nigra et multis involuta sordibus a sinistro exsurgens altaris cornu circumvolitabat me, cujus ferre non possem fetoris ac sorditiae horrorem. [Col. 0054D] Quam abigere dum vellem, importuna insistebat, donec finissem catechumenorum orationem. Cum clamasset vero diaconus: Procedite, catechumeni, nusquam comparuit. Verum post missarum expletionem, dum dimisissem ecclesiam, egrediente me sacrario, iterum circumvolitabat me. Quam ego manu apprehensam in aquae concham dejeci, quae erat penes atrium ecclesiae, et penitus omni exuta deformitatis squalore, et in mirae florem novitatis transformata, nive candidior ascendit de lavacro, [Col. 0055A] concussisque alis in altum ferebatur, donec intuentis ab oculis sublata est.«

Itaque in crastiuum episcopi ad majorem processere ecclesiam, salutatoque civitatis episcopo missarum celebravere Canonem. Post evangelicam lectionem antistes Antiochenus laudabili Nonno porrigens Evangelii codicem ad populum facere sermonem hortatus est. Qui ambone ascenso de regno Dei et sanctorum gloria, de locis poenarum atque perditorum miseria peroravit, non in persuasibilibus humanae sapientiae verbis, sed in virtute spiritus ac simplicitate veritatis, utpote cujus aperuerat os Dominus, quem repleverat spiritu sapientiae et intellectus; compunctaque sunt audientium corda, fundebantur lacrymae, dabantur gemitus.

[Col. 0055B] Intererat famosa peccatrix illa, cujus supra memini, quae miserentis Dei tracta et adducta instinctu, qui non vult mortem peccatoris, sed ut convertatur et vivat, ad poenitentiam compuncta est, fletusque edebat amarissimos. Quo enim plus peccatum prius delectaverit, eo plus poenitentis animum postea moeror excoquit. Defaecatum vero jam hominem laetitiae quoddam serenum reficit. Bona enim conscientia nihil placidius, nihil tutius, nihil festivius est. Aliqua interseram quae, ut credo, superflua non sint.



CAPUT IV

Frater familiaris mihi referre solitus erat, quod dum adolescentulus esset, ethnicorum sedulo libris [Col. 0055C] intenderet, ac suae negligens animae minus curaret divinos. Nocte igitur quadam per soporem sibi videbatur quod dies universalis instaret judicii. Veniebat in nubibus coeli ad judicandum Filius hominis cum potestate magna et majestate, ardente ac tremente horribiliter mundo. Recedebant subito e monumentis mortuorum rediviva corpora. Justi candore floridi rapiebantur obviam Christo in aera: injusti nigredine horridi fugiebant a facie illius nil acerbius reputantes quam videre eum, quem peccatis exacerbavissent. Sed hos saeva rapiens vertigo, simulque fulminum jactus impellentes cum malignis spiritibus in chaos provolvebant tartareum.

[Col. 0055D] Praedictus frater parum fidens conscientiae latebram sibi quaerebat, dum latere tamen non posset, [Col. 0056A] recolens illud Evangelii: Tunc incipient dicere montibus: Cadite super nos; et collibus: Operite nos (Luc. XXIII). Et illud Apocalysis (VI): Et dicent montibus et petris: Cadite super nos, et abscondite nos a facie sedentis super thronum, et ab ira Agni, quoniam venit dies magnus irae ipsorum, et quis poterit stare? Expergefactus tandem inedicibili se modo velut arboris folium tremore agitatum in lectulo testabatur. Denique subjiciebat, quod item in visu noctis aliquando aspexerit Dei ac virginis Unicum in cruce pendere vivum, qui severo se vultu respectaret. Luce speciosus forma prae filiis hominum vernabat inaestimabili, de quo radius procedens cor ejusdem fratris penetrabat, et mordaciore quodam afficiebat sensu. Lux etenim, quae solet lenissima esse ac [Col. 0056B] desiderabilis bene conscio, asperrima sentitur ac formidabilis male conscio.

Indicabat etiam, quid similiter una sibi noctium contigerit. Post laudes matutinas fratrum conventus in crypta sanctae Dei Genitricis psalmos ex more pro fidelibus defunctis canebat, dum ab aliis seorsum sedens atque obdormiens spiritum repente suum a corpore advertit egressum. Videbat enim et audiebat psallentes, sed magis vocibus intendebat strepentium foris daemonum, qui ad judicis eum tribunal rapere concurrerant. Cum ergo angustiae illi essent undique: nam hinc conscientia, illinc daemones arguebant, toto coepit affectu sanctam Genitricem Christi et beatum Laurentium martyrem [Col. 0056C] invocare. Nec mora, sensit se in corpus relabi, sed sensim atque indulgentia quadam, ne scilicet membrorum crates fragilis impetu relabentis eliderentur.

In se vero reversus horrende stupebat, dum anima corpusque mirabili adhuc glutino reconciliarentur. Nutante igitur vestigio vix ad lectulum reversus est. Solabar quo poteram affectu ac sermone haec aliave plura cum lacrymis et trepidatione memorantem. Siquidem divina illum dicebam clementia corripi nec esse phantasmata, imo salutis commonitoria videre interdum ea per speculum et in aenigmate, quae procul dubio futura sunt in re. Est enim salubre somnium, quod animae faciat profectum. Jam quae intermiseram, altero explicabuntur [Col. 0056D] libro.



LIBER SECUNDUS.
[Col. 0055]


CAPUT PRIMUM.
[Col. 0055D]

Cum didicisset Pelagia, quoniam Nonnus episcopus in basilica Beati maneret Juliani, per duos pueros tabellum misit continentem haec: Discipulo Christi discipula diaboli: Audivi, Domine mi, quod Deus tuus de coelo ad terram descenderit non propter justos, sed ut peccatores salvaret, et in quem [Col. 0056D] prospicere desiderant angeli, inter homines visus sit, cum publicanis ac peccatoribus conversatus sit, dignatione illis mira se exhibuerit colloquendo atque convescendo. Et tu, domine meus, multam habes sanctitatem, carnalibus licet oculis ipsum Dominum non videris, qui se meretrici Samaritanae ad puteum manifestavit, quemadmodum a Christianis didici. Si ergo tam benigni discipulus es magistri, ne me despicias [Col. 0057A] miseram atque peccatricem, sed obsecro illi per te merear assignari.

Rescripsit vero episcopus: Deus non irridetur, o mulier! quidquid intendis vel cogitas, ei manifestum est. Humilitatem meam ne tentaveris: homo enim peccator sum minimus servorum Christi. Quod si tuae salutis desiderium habes, et me videre vis, veni, et coram coepiscopis meis me videbis: aliter videre non poteris.

Lecto mulier indiculo cursim ad basilicam venit sic ad regenerationis desiderans lavacrum, quemadmodum cervus ad fontes aquarum. Nam optabilis aegroto sanitas est: pectus compunctum veraciter ad curam tendit celeriter. Nuntiatum est Nonno episcopo, qui et caeteros episcopos evocavit: sanctoque [Col. 0057B] oblata mulier conventui procidit ad pedes episcopi, poenitentiamque agens dicebat cum lacrymis: »Obsecro, mi sancte, imitare Christum Dominum et movearis in me visceribus pietatis ac misericordiae, faciasque Christianam. Ego enim sum, Domine, pelagus peccatorum, ego coenum immunditiae: supplico in Christo purificari.« Cui dum vix persuasisset episcopus ut surgeret, ait: »Sacris est, filia, sancitum canonibus, meretricem non debere baptizari, nisi fidejussore dato spoponderit, non se malis denuo prioribus involvendam.« Ad quod iterum illa sese in terram dedit, pedesque stringens sacerdotis complexabatur, atque exemplo peccatricis evangelicae rigabat lacrymis, tergebat capillis, [Col. 0057C] figebat oscula, multo eum super salute sua obtestans gemitu.



CAPUT II.

Moti sunt omnes tanta satisfactione, collacrymantesque poenitudinem se tanti affectus nunquam vidisse testabantur. Miserunt itaque ad episcopum civitatis, et causam insinuantes, unam petierunt e diaconissis exhiberi.

Qui gavisus in Domino, misit Romanam diaconissarum primam Nonno sic remandans episcopo: »Bene, Pater honorabilis, te exspectabant opera ista. Scimus quod os Dei es dicentis: Si ejeceris pretiosum ab indigno, tanquam os meum eris.« Veniens ergo Romana invenit mulierem sacerdotis adhuc vestigiis inhaerentem, monuitque dicens: [Col. 0057D] »Surge, filia, ut exorcizeris.« Quae dum surrexisset, dixit episcopus: »Confitere peccata tua.« Et illa: »Si, inquit, sancte conscientiam cordis mei inspexero, non inveniam vel momentum in me boni operis. Peccata vero mea sunt infinita, nec facile scitur per numerum, quod sine modo sit cumulatum. Miseratione autem Dei indulgentiam confido adipisci.«

Tum nomen edicere suum jussa: »Pelagia quidem, ait, a parentibus dicta sum; verum ob insignia ornamentorum, quibus circa ministerium ornabar diaboli, Margaritam cives denominant Antiocheni.« Dixit episcopus: »Pelagia vocaris?---Etiam,« inquit. Tunc catechizavit eam et baptizavit, crucisque muniens signaculo Christi corpore participavit. [Col. 0058A] Facta est autem illi Romana mater spiritualis. Sic profecto juxta visum viri sancti columba nigra, et multis involuta sordibus in lavacro aeterni candificata fontis est, pulchraque reviruit juventute, sicut renovatur juventus aquilae.

Deo itaque senior gratificans dixit diacono suo: »Diem agamus festum, frater, cum angelis Dei pro salute puellae hujus, ac praeter consuetudinem vinum sumamus et oleum, quia invenit Deus drachmam suam, quam perdiderat, et reportavit ad gregem ovem, quae perierat. Quibus laetantibus ac reficientibus, exaudiebantur in aere voces quasi aliquorum violentiam patientium. Princeps ergo perditionis haec in sanctum convicia jaculabatur: »Quidnam mecum decrepitus iste? Mea tollit, mea [Col. 0058B] diripit! Jam impostoris non sustineo contumaciam. Non sufficiebat illi, quod XXV Saracenorum millia cunctosque Heliopolitas meo subduxerit regno, quod frequentes fecerit rapinas, sed magnum insuper spei meae nunc tulit emolumentum. O senem injuriosum!« Puellam denique his redarguebat questibus: »Eia, domina Pelagia, quid fecisti? Tu meum Judam imitaris. Ille gradu et honore provectus apostolico tradidit Dominum et Magistrum suum, sic tu quoque mihi fecisti.«

Dum horribili itaque latraret ejulatu, vir sanctus puellam commonefaciebat attentius. Quae crucis imprimens sibi signaculum nomenque Domini invocans exsufflavit in daemonem, et sicut deficit [Col. 0058C] fumus, sic defecerunt phantasmata ejus. Nec quievit deceptor animarum. Denuo quippe instauravit tentationem. Tertia dehinc nocte ancilla Dei cum Romana in cubiculo quiescebat. Adfuit, dormientem pulsavit, compellansque: »Quid tibi, inquit, domina Pelagia, feci? In quo contristavi, ut me dimitteres? Nonne meis opibus ditata es? Nonne auro atque argento, gemmis atque ornamentis te insignivi pretiosis? Ostende, in quo laeserim, quatenus satisfaciam tibi, tantum ne opprobrio me facias Christianis.«

Tum illa signo crucis hostem repulit ita increpans: »Christus omnipotens qui de tuis me cassibus eripuit, et ad sui agnitionem nominis vocare dignatus est, ipse tibi resistat pro me.« Ad haec [Col. 0058D] daemon malignum infrendens evanuit.



CAPUT III.

Agnovi certe virginem, quae virtutum lampade illustris, oleo charitatis, quod conscientiae retinebat mundo vase, praedita, supernis se nuptiis exhibere dignam satageret. Os actioni modestum consonabat, falsiloquium vitabat omnimodis. Ea mihi fatebatur, sicuti sanctae simplicitati familiare est quaedam interdum ex suis retegere secretis, daemones se aliquoties et videre et audire objurgantes, quod immissis temere suggestionibus vel tentamentis resisteret. Nec fabulor adulatoris labio: quippe jam emenso illa stadio laborum justitiae accepit bravium: beata vivendi principia beatiore conclusit fine.

Vidi et fratrem probabilis vitae, qui tumentia [Col. 0059A] liventibus plagis interdum mihi membra ostenderet, a daemonibus in se visibiliter quoque grassantibus, adeo contusa, ut ore sanguinem ejectaret.

Vacabat igitur Pelagia die ac nocte spiritualibus studiis priorem ignorantiam confitens cum lacrymis, et spiritu forti frenabat carnis lenocinia. Conversio est enim illa beata, quae post poenitentiam non admittit poenitenda. Adhaerebat pedibus Nonni episcopi, accipiens de doctrina sapientis, nimirum reginae conferenda illi, quae a finibus terrae sapientiam venit audire Salomonis. Illa regem observavit inclytum: ista Christum, vel Christi discipulum, quae jam nihil ducens pretiosum praeter salutis aeternae appetitum omnia relinquere festinabat et Christum sequi.

[Col. 0059B] Denique descriptis omnibus, quae habebat, substantia scilicet satis locuplete, posuit ante pedes viri apostolici, obsecrans ut per eum in Christi pauperes dispensaretur. Qui Ecclesiae omnia oeconomo tradidit sub anathemate adjurans, ne quid ex his in episcopum, ne quid inferret in ecclesiam, sed totum usibus cederet indigentium. Quod et factum est fideliter, dispersumque est bene quod congregatum fuerat male. Libertavit quoque Pelagia omnes pueros, puellasque suas, singulisque singulos porrigens aureos monebat, ne essent suae negligentes salutis, verum religione initiarentur Christiana.



CAPUT IV.

Aderat jam dies octava, quando albas haberet deponere. Et de nocte surgens vestes sacras exuit, [Col. 0059C] tunicaque tricina et byrrho induta Nonni episcopi latenter urbe discessit, Jerosolymam se contulit adorare ad sepulcrum Domini, necnon loca venerari sancta.

Inde in monte Oliveti exstructa sibi mansiuncula ingressa est Christi columba, ubi libera saeculi fluctibus vacabat et videbat, quoniam suavis est Dominus. Vigiliis frangebat corpus atque jejuniis, nunquam os ejus a precibus, oculi nunquam cessabant a lacrymis. Aestuabat enim ac pene deficiebat anima illius ad amplexus et mystica Sponsi festinans coelestis oscula. Illuminata quippe Spiritu sancto contemplationis fruebatur speculo, revolvens, quae esset in regno coelorum visura, quod vim patitur, [Col. 0059D] quod poenitentium rapitur violentia.

Nam et secreto a quodam fratre audivi, quia cum poeniteret eum negligentius vixisse luctuque semetipsum assiduo dijudicaret, ne in futuro judicaretur, miram perceperit consolationem. Contemplabatur enim per visum sanctam Trinitatem, cujus et invocationi et laudibus attentissime insistebat in speculo perlucidissimo ultra hominis artificium effigiatam ineffabiliter, de qua vivae lucis tres radii emicantes illum collustrabant mirifice. Fructu siquidem vera non caret poenitentia: sortitur meritum, si caveat peccatum.

Itaque dum Pelagiam lugeret Romana ignorans, quid de spirituali accidisset filia, prohibebat eam episcopus: ne fleveris, inquiens, imo gaudeas, [Col. 0060A] quis bene sibi Pelagia providit, optimam cum Maria partem elegit, quae non auferetur ab ea.



CAPUT V.

Decurso abhinc triennio unus diaconorum ejus orationis gratia Jerosolymam adire disposuit. Cui senior ait: »Cum, fili, votum reddideris, eunuchum quemdam, Pelagium nomine, qui vitam longo jam tempore solitariam agit, diligenter require; quia si eum videris, plurimum aedificari ex ipso poteris.« Dicebat autem de Pelagia.

Dum ergo postmodum ad sanctam Resurrectionem adorasset diaconus, requisivit de viro Dei, ac didicit quod in monte maneret Oliveti. Et ascendens humilem eo loci intuitus est cellulam ubi sub passione [Col. 0060B] tertio Dominus oraverat. Erat brevis in pariete fenestra, per quam advenientibus sancta se exhibebat. Hanc pulsavit diaconus, aperuitque solitaria. Vidensque virum, recognovit. Ipsa vero minime ab illo recognita, quia eam adurentis sol poenitentiae decoloraverat, atque virens flos juventutis arefactum ierat. Sed erat profecto meritis jam pulchrior quam membris, anima quam corpore candidior. Oculi quidem defossi indesinentes lacrymas, pallens attenuataque facies praetendebat infatigabiles abstinentias. Mentis sobrietatem pudica frons exprimebat. Interpres quippe interioris exterior est homo.

Interpellans itaque humiliter: »Unde, ait, te habemus, benedicte Domini? Cum, inquit, desiderassem sanctorum haec adire loca, tum maxime [Col. 0060C] ad sepulcrum Domini adorare libuit, mandatumque dedit senex venerabilis Nonnus, ut ex ipso salutarem te, qui precatur tuis se Domino commendari orationibus.« Accepit hoc illa venerabiliter.

Post colloquium autem pronus adorans gratias egit diaconus ac recessit plurimum aedificatus. Qui regressus Jerusalem circuibat sanctorum habitacula, et de conversatione Pelagii monachi bonus ubique odor spirabat. Igitur tertio post susceptum baptisma anno, felix poenitens longo Christi desiderio fatigata, multis tentationibus atque inediis probata, jam tandem diu desideratam sentiens sui obitus adesse horam, humi prostrata sed mente et oculis coelo fixa, spiritum Deo reddidit cum gloria. Haec [Col. 0060D] nimirum in ara poenitentiae magno cremata compunctionis igne ascendit a deserto saeculi hujus, sicut virgula fumi ex aromatibus. Carpit itaque botrum supernae dulcedinis, quae tulerat fasciculum myrrhae, pondus videlicet mortificationis, margaritaque fulgens assumpta e pulvere mundi locatur in aedificio coelesti.

Tertio praeterea die revisens diaconus tugurium ancillae Dei, dum neminem interius persentisceret, accessit atque consideravit, et ecce illa solo decumbebat, mortemque nullo sensu, nullo motu praetendebat. Tunc luto fenestram diligenter obsignat, et currens, quia migrasset, urbi nuntiat. Egreditur ad exsequias Patrum honorabilis coetus cum monachorum psallentiis, et corpus loco efferentes, [Col. 0061A] quo lavaretur, nudaverunt. Videntes vero mulierem et artus exanimes plusquam limpidum nitere speculum, ac mirum spargere odorem, obstupuere, magnificabantque Deum, qui tam mira, tam gloriosa operatur etiam in sexu muliebri. Denique [Col. 0062A] ex tota concurrit regione multitudo magna monachorum, virginum, et populi utriusque sexus cum cereis atque lampadibus, sacrumque corpus pretioso delibutum myrrho terrae mandaverunt.




[Col. 0061]
PALMARIUM VIRGINALE SEU DE VITA ET PASSIONE SANCTAE MARIAE VIRGINIS CAPPADOCIS LIBRI DUO AUCTORE REINERO.
(D. Bern. PEZIUS Thesaur. Anecd. IV, III, 83, ex cod. ms. monasterii S. Laurentii Leod.)



PROLOGUS.

[Col. 0061B] O quam delectabile est atque jucundum divinis rebus intendere animum! Quod sapit maxime fidelis anima, quae affectu transfusa in Deum sancti Spiritus meretur attactum. Nobis etiam melle dulcior haec sententia est, eo magis, quod eam a beato martyre Laurentio dicimus prolatam, cujus equidem dicta velut divini gemmae oraculi sunt. Frater [(6) 1Kb] etenim quidam pueris sive adolescentibus Terentium legebat. Sed scenica lectio plus obesse quam prodesse auditoribus infirmis solet. Interea magister ille infirmatus est, ita ut pene desperaretur. Qui extra se per exstasim factus plura vidit et audivit memorabilia, quae postea scripto edidit. Beatum quoque Laurentium, quam praemisi sententiam, minaciter sibi objecisse non tacuit, redarguentem, [Col. 0061C] quod ludicris sordidaretur, dum comico uteretur. Nam censeatur parum religiosus, qui pectus vel linguam occupet nugis turpibus. Divina igitur tractare et honesta saluberrimum est. Augescit scientia, [Col. 0062B] vitatur otium, proficit ad virtutes anima. Nempe quosdam legimus Patrum intexere mattas sive sportellas solitos fuisse, quarum grandes cumulos dum congessissent, quoniam, qui distraheret, non erat, igni supposito cremasse, et alias denuo factitasse ad similem redigendas sortem.

Philosophi quidem spirituales sic argumentati fuerint, otiositatem esse inimicam animae, quam adeo insectarentur. Verum improbus ego conserendorum ignarus juncorum, neque sportulis idoneus attexendis, scribere saltem aliquid conabor, adolescentiamque artibus assuescere bonis, nec fornacibus, sed codicibus dedere ingeniolum. Itaque gemino distinctum libro opusculum compositurus sum, cujus sit titulus: Palmarium virginale. Etenim [Col. 0062C] sancta Virgo Maria, quo agone certaverit, hoste devicto qualiter palmam adepta sit coelicam, in eo describetur.



LIBER PRIMUS.
[Col. 0061]


CAPUT PRIMUM.
[Col. 0061C]

Virgo Maria, gente Cappadox, Caesareae fuit oriunda plebeis quidem, sed Christianis parentibus, quae ab infantia divinis legibus imbuta in odore unguentorum [Col. 0062C] Christi cucurrit indefessa. Illi se, suamque virginitatem vovit, et juxta Apostolum cogitabat, quae Domini sunt, ut esset sancta corpore ac spiritu. Erat autem ancilla nobilis cujusdam Tertuli nomine [Col. 0063A] cujus et deserviebat obsequiis. Sed nobilitatem carnis nobilitate mentis, divitias paupertate praecellebat. Pluris est enim virtutibus pollere quam opibus: animae quam corporis potior est claritudo.

Igitur Natalem filii celebrante Tertullo epulis vanisque hostias simulacris immolante, consuetum haec tenebat jejunium, conservamque suam, quae obsequia secum praestabat, ne proderetur, dissimulatione fallebat. Qua diu tamen insidiante latere non potuit. Evocatur ergo a domina, cur abstineat, quid habeat moeroris, disquiritur, jubetur, cibum capiat. Cum Christianam se illa diceret, ac semper observasse jejunia, renueretque obtemperare, tum vero domina furens gravia illi verbera, ipsam insuper mortis poenam intentare. Atque dum cogit haec, [Col. 0063B] illa reluctatur, ecce a foris Tertullus ingreditur. Qui cognita causa flagellari ancillam jubet, graviterque afflictam custodiae subigit, constituens illi modicum et vilem cibum, quo non satiaretur fames, imo deficiens quotidie ad inediam anima servaretur. Verum devota Christo frangi mens non potuit, quin etiam jugibus incumbebat orationibus, et erant illi lacrymae suae panes die ac nocte.



CAPUT II.

Aderat dies jam tricesimus, vinculis gaudebat et tribulationibus illud reputans: Qui perseveraverit usque in finem, hic salvus erit (Matth. XXIV). Proponebat sibi sanctarum gloriosos agones atque palmas virginum, quae sexu fragiles, sed sensu fortes mundum [Col. 0063C] triumphassent, et ad sidereos Sponsi thalamos liliorum ac rosarum conspicuae coronis, quas distinguebat vel pudor servatus, vel cruor exspersus, ascendissent.

Nuntiatum interea praesidi est Tertullum principalem illius civitatis contra principum decreta Christianae in domo sua religionis celare ancillam. Ad tribunal Tertullus statim perducitur, ac primoribus advocatis, assistente etiam vulgi corona, praeside jubente, sic ex charta recitatum est: »Adrianus atque Antonius pii, felices, augusti, omnibus nostro jure viventibus. Evenit ad nos vanitas religionis a quibusdam nuper inventa; esse enim perhibentur nonnulli, quibus nec sacrificia cordi sint, nec cultus, quo utimur, per quos sine dubio, nisi cito poenae [Col. 0063D] succurrat formido, oblitteranda antiquitatis credulitas est, veneratioque exstinguenda majorum. Damus itaque omnibus populis hanc legem et singulis haec observanda judicibus edicta proponimus, ut compellantur ad sacrificium singuli, rebelles gladio ultore feriantur. Malumus namque paucos interfici, quam omnes errare, nec vagari ut pecora, sed esse unius sententiae. Si quis itaque hujus legis aut cultus occultandum aliquem putaverit cujuslibet aetatis aut sexus, ferro ipse exhalet spiritum edictis repugnantem, facultates vero illius fisco inferantur. Delator autem tanti criminis ex aerario publico quadringentorum donatione denariorum gratuletur, quatenus agnoscant universi, nec peccatum perire, nec praemium.«

[Col. 0064A] Lecta imperiali pagina: »Quidnam, praeses ait, o cives facturi sumus? Num contraire dominorum possumus sententiae?« Ad quem curiae principes: »Humanius nos, inquiunt, audire digneris, precamur.« Tunc quae dicerentur, adnotare praeses imperat.



CAPUT III.

Surrexit itaque Nithagoras scholasticus, atque ut erat inaurati eloquentia oris, omnium suscepta in se persona sic elocutus est: »Egregie princeps nostrae civitatis ac populi decus, benigne nos audias, oramus pro vestrae mansuetudinis et aequitatis gloria. Vir iste multis functionibus publicis, nataliumque praerogativa ornatus, magnum curiae praestat nostrae auxilium. Fuit Augustorum pontifex, [Col. 0064B] urbis insuper munerarius. Tum legationibus plurimis pro publica utilitate susceptis tantum sibi gloriae, quantum amoris ascivit. Ejus denique summis largitionibus aucta res publica est. Infinitum pecuniae modum in diversis fabricis et balnearum expendit calefactionibus. Sunt et alia majora, quae per longum sit enumerare. Nam primum aetatis tempus, in quo lubrica vita, rudesque anni calore juvenili flammantur, divinae obtemperans religioni evicit, et modestiae freno naturae jura ipsius cohibuit.

»At cum aevo gravior maturioris esse coepit consilii, satisfecisse divinis se praeceptis credens aliquid populo quod placeret, invenit. Munera igitur anni auspicantis exsolvit, et spectacula propriis viribus sumptuosa comparans communem totius populi satiavit [Col. 0064C] aspectum, dum plurima intulerit agonum insignia nostrae civitati. Aemulas etiam praelii voluptates gladiatorum inter se dimicantium civibus non negavit. Necessitates proprias et in rem venientia familiarem lucra patriae semper credidit postponenda. Placuit itaque diis sacerdotio, muneribus civitati. Quin etiam, quod est maximum, vinci aetatem, juvenis sacerdos edocuit, ostenditque non repudiandam in gravioribus annis voluptatem.«



CAPUT IV.

Dum perorasset, advocatus praeses dixit: »Quid praeteritarum splendores actionum adeo commendas, et quod intenditur crimen, non refellis? Culpam videtur agnoscere, qui dissimulat excusare.« [Col. 0064D] At ille: »Nec puella, inquit, cujus pro scelere dominus astat judicio, sicut dotalia testantur instrumenta, ab uxore donata est.« Praeses ait: »Tertulli uxor ingenua est?« Respondit: »Ingenua, imo et nobilitatis eximiae. Namque pater ejus vir florentissimus Cleonidis.« Praeses dixit: »Comparata est haec ancilla, an vernaculi educatione suscepta?« Tertullus ait: »Nata quidem domi videtur, sed parentes ad nos ejus ex comparatione venerunt.« Cui praeses: »Socer tuus, o princeps, incolumis est, anne jam fati munus implevit?«---De medio, inquit, jam factus est.« Praeses dixit: »Istius contumacis puellae parentes supersunt?---Sed jam, ait, concessere superis.« Praeses dixit »Hujus erant perditae religionis deorumne cultores?---Eadem, [Col. 0065A] inquit, amentia tenebantur crucifixum colentes.«

Adjecit iterum advocatus: »Equidem scias, optime praeses, cum ista diutius puella certatum, quatenus errore potuisset liberari. Verum neque mulceri, neque flecti unquam potuit. In tantum suppliciis, terroribusque pectus contumaciam agreste concepit. Sed aequitati certe detrahitur, si probitas dominorum pro improbitate plectatur servorum. Bonos adjudicari propter malos crudele est. Culpae reus culpam luat.«

Tunc diutina praeses habita deliberatione hanc [Col. 0066A] protulit tandem sententiam: »Tertullus ore publico laudatus, cui honor pro meritis rependendus est, seu pro natalibus editor optimus, senator insignis, imperatori pariter devotus ac numinibus, qui et legibus satisfecit et cultibus, cujus imagines totam saepius per urbem etiam ipse aspexi, liber abscedat. Nullum calumniatorem, nullum judicem metuat. Dum auribus haec omnia securis intimentur, scelestissimam mihi hanc puellam offerri jubeo in publicum, ut habeat et culpa supplicium, et populus exemplum.«



LIBER SECUNDUS.
[Col. 0065]


CAPUT PRIMUM.
[Col. 0065B]

Igitur tradita virgo carnificibus sicut ovis in medio exponitur luporum. Trahitur, injuriatur, judici sistitur. Quae quidem oculos habebat in judicem, sed mente in coelo fixa Christo se commendabat, Christum precabatur. Clamare interea populus, tollendam hujusmodi de terra debere, saevis talem perire incendiis. Ac virgo manebat intrepida, quando perfecta in Christum charitas omnem ab ea foras misisset timorem. Itaque, oculis ad coelum elevatis, Christi nomen constantius invocabat. Super quo praeses obstupuit, ac per integram fere horam miraculo spectantibus fuit tanta puellae constantia.

Tum, quae vocaretur, praeses interrogat. Respondit [Col. 0065C] Maria: »Cur de nomine requiris, de lege nihil dicis? Illa esse percunctandi debet ratio, quae vocatur ad crimen. Neque enim natura mihi nomen posuit, sed cultus. Secura itaque interrogationi tuae ante respondeo, me Christianam esse.« Praeses igitur: »Dominus te tuus hic operitur, qui aut praemium conferat resipiscenti, aut supplicium inferat repugnanti. Elige quid sequaris.« Respondit Maria: »Corpori quidem meo ille dominatur non animae.« Praeses dixit: »Cur religionem domini, ancilla cum sis, non sequeris?« Respondit Maria: »Quoniam ab infantia Christo dicata sum, et ab ipso intellectu et ratione donata, simulacra vana atque insensata respuo, cultum ei tantum exhibens, qui fecit omnia, non eis, qui ab hominibus facti [Col. 0065D] probantur.«

Praeses dixit: »Ex qua successione haec a te vanitas pervenit?« Respondit Maria: »Ex majoribus informata sic teneo. Nam religiosi parentes religiosos quam divites habere filios exoptant.« Praeses dixit: »Parentes etiam tui hujus fuere sectae?« Respondit Maria: »Semper in hac manserunt sacratissima religione.« Praeses dixit: »Ante Deucalionemne istam suscepistis religionem? quin imo sacrifica, ut et te et dominum tuum culpa exuas.« Respondit Maria: »Quae enim comparatio hominis ad Deum, ut non merito plus homine timeri [Col. 0066B] Deus debeat, cujus nutu nosque omniaque pariter reguntur elementa? quaslibet ergo perferam cruces, quibus afficiar, suppliciorum acerbitatibus: aequanimiter omnia sustineo pro amore Jesu Christi Domini, qui et hic praestabit auxilium et in futuro reddet praemium. Ne enim quaevis angustia vel persecutio, fames vel nuditas, gladius aut periculum aliquod sive tribulatio nos ab ejus separet charitate, per Apostolum sanctum praemonuit, ut quae promisit, adipisci palmaria mereamur. Hinc robur est illud invictum, hinc inextricabilis animus, et dolorum acerbitate mens ipsa sublimior, quod et praedicta sunt nobis ea, quae patimur, et majora sunt praemia quam dolores. Dum nihil itaque sit quod a Christo separare nos debeat, testor illum, quem [Col. 0066C] diligo, quem desidero, ad quem suspiro, me in ejus duraturam confessione, et malle mori quam vinci. Terrena enim relinquere, et coelestia festino assequi.«



CAPUT II.

Praeses dixit: »Sacrifica, et quae tibi imminent, evadere tormenta, festina.« Respondit Maria: »Tormenta, quae minaris, transitoria sunt: illud obsecro, ut quod intentas, non tardes perficere. Dominus mihi adjutor est, non timebo, quid faciat mihi homo.« Indignatus praeses suppliciis eam, jubet applicari. Quae tantam populi miserationem adepta est, ut a circumstantibus lacrymae funderentur, magnisque illi clamoribus veniam postularent. [Col. 0066D] Verum accelerari poenam urgebat praesidis insania.

Rursum populus in clamorem excitatus judicem arguebat saevitiae; vociferatio namque una totius erat coronae, lacerari virginem crudelitate judicis non ultione peccati: contra leges agi omnia, nec aequitatis jura servari. Stupens proinde praeses, addictusque clamoribus, quippe qui prae tumultu vocum ipsa etiam putaret tecta ruere, relaxari virginem praecepit. Unde cum populo satisfactum crederet, jam securior: »Quae vos, inquit, o cives, arrepsit insania? quid vociferamini? quid instatis? quid [Col. 0067A] strepitis? an ut imperatorum praecepta violentur et sint impunita scelera?« Et acclamatum est; sed nemo legibus sacris manus aestimaverit objectandas. Sanxit dominorum majestas vel sacrificare singulos, vel capitali subjacere sententiae; non sacrificat haec puella; poenam, quae decreto continetur, excipiat. Quidnam diversis cruciatibus, quidnam dolorum generibus exquisitis perurgetur? Interficere jussus es, non lacerando consumere; hominem, non bestiam judex se rationalis debet agnoscere.

Dum ergo tridui postularent inducias virgini, si forte ab intentione potuisset revocari, praeses annuens: »Do, ait, quod petitis, spatium. Vos blanditiis agite, quod terroribus ego non potui.« Ait vero ad puellam: »Si petitas acceperis inducias, [Col. 0067B] sacrificare consentias.« At illa: »Quod optimum, inquit, est teneo, neque inducias, neque humanam requiro indulgentiam.« Praeses dixit: »Do tamen spatium. Si te in hac deinceps invenero contumaci professione, acerba feriam suppliciorum animadversione.« Quae ait: »Imo te plurimum obtestor, optime praeses, si qua meae cura utilitatis te movet, ut Tertullum dominum meum ab hac immunem culpa habeas, tuaque auctoritate absolvas judicio, quia in professione ista nihil certe operatus est.« Praeses dixit: »Jam liber, jam absolutus est. Tu porro si ad deos meliori te consilio transtuleris, et digne remuneraberis, et libertate donaberis.« Respondit Maria: »Libertatem a Christo jam merui, [Col. 0067C] ut domitis vitiis et falsitate calcata studeam virtutibus, ac testificer veritati. Tu quae promittis, vana et caduca sunt. Quid autem prodest homini, si universum mundum lucretur, animae vero suae detrimentum faciat (Luc. IX).«



CAPUT III.

Virgo itaque absoluta libera tenebatur sub custodia, quae forte cum oraret, et oculos in coelum extulisset, atque illum decantaret Psalmi versiculum: Levavi oculos meos in montes, unde veniet auxilium mihi (Psal. CXX), sitiretque anima ejus ad Deum fontem vivum, subito corde dilatato, illuminatisque hominis sensibus interioris, vidit gloriam majestatis in excelsis, et sanctorum choros suis distinctos ordinibus in voce exsultationis et confessionis concinere [Col. 0067D] laudem sanctae Trinitati. Quapropter tanto exhilarata est gaudio, ut jam paradisi se aestimaret amoenitatibus intromissam. Pia siquidem in Deum anima non potest interdum non videre, quod amat, fortique exigit charitate, quod desiderat, cum dantur in praesenti etiam saeculo humilibus atque afflictis futurae remunerationis quaedam primitiae.

Nam et quidam frater, qui assiduo contemplationi divinae inhaereret, mihi aliquando narravit, quod, dum orationibus et multo luctu pro suis esset peccatis quodam diluculo afflictus, repente in superna sit raptus per spiritum. Videbat sanctam Trinitatem habitudine prorsus admiranda. Antiquus ille dierum, Pater misericordiarum, et Deus totius consolationis niveo capite, vultu rutilante super [Col. 0068A] thronum sedebat sapphirinum, sinuque tenebat suae deitatis et gloriae illum consubstantialem Unigenitum, qui factus est obediens usque ad mortem, mortem autem crucis (Philip. II). Quem etiam fratri praetendebat in cruce pendentem veluti admonendo, quali quantoque pro peccatoribus non pepercisset. Quo affectu, o anima, quibus explicem verbis, o lingua, quomodo paternis illum astringeret atque amplecteretur ulnis? Spiritus quoque sanctus in specie visebatur columbae incomprehensibiliter, ineffabiliter a Patre procedens et Filio. Quin et titulus candidis erat litteris tantae majestati superscriptus: Ego sum Deus Abraham, Deus Isaac, Deus Jacob (Matth. XXII). In quam scilicet dum praedictus frater desiderantissime aspiceret, occurrebat cogitationi, [Col. 0068B] quanta animae vivacitas, quanta carnis esset humanae fragilitas. Audivitque unum protinus e sanctis respondentem: Ipse fecit nos et non ipsi nos (Psal. XCIX).

Dein cum coepisset deorsum intendere, animadvertit terram inferius jacentum ad aethereae immensitatis comparationem quasi breve ac rotundum fornacis corpus, quod undique oceanus allueret. Quocirca jam sibi videbatur perspicuum, quod beatus Benedictus corde in Deum dilatatus omnem ante se adductum, et velut sub uno solis radio collectum vidisse mundum, legitur. In se autem reversus de quo lumine in quod obscurum, de qua felicitate in quam recedisset calamitatem, moerendo revolvebat. Erit forsitan qui haec fastidiat, qui haec vilipendat, [Col. 0068C] qui objiciat: Multos errare fecerunt somnia (Eccli. XXXIV). Verum ego erronea non duco, quae plus afferant profectus quam defectus. Quae ad virtutem incitat, salubris visio est. Spiritum pietatis compunctio; spiritum vanitatis comitatur confusio.



CAPUT IV.

Parabat igitur virgo sancta evadere de medio nationis perversae, et velut columba innocens effugere de laqueo aucupum. Opportunitatem provide nacta fugam iniit. Poenarum forsitan atrocitatem reformidaverat. Humanum hoc fuit, dum et Salvator iturus ad passionem, coepit pavere et taedere (Marc. XIV), et factus sit sudor ejus sicut guttae sanguinis decurrentis in terram (Luc. XXII). Sed fidelem sponsae [Col. 0068D] agonem jam coronare Sponsus coelestis disponebat.

Dum enim a persecutoribus se insequi sensisset, tota ad ipsum mente convertitur, et ut in pace jamjam mereatur suscipi, exorat cum lacrymis. Profecto mirandae novitatis miraculum! Verum si auctorem attenderis, non videbitur res incredibilis, quia non est impossibile apud Deum omne verbum. Grande saxum, quob obvium jacebat, sese scindens medium, virginem sinu quasi materno excepit, iterumque adductis in solidum partibus corpus jam exanime sepulcri vice in se recondidit. Magnificavit ergo Dominus facere cum virgine sua salutare tam insolitum, ac ne malitia mutaret intellectum ejus, aut fictio deciperet animam illius, properavit illam educere de medio iniquitatum, quoniam gratia [Col. 0069A] et misericordia est in sanctos ejus et respectus in electos illius.

At carnifices tanquam canes rabidi locum indagine claudentes, scrutabantur, sicubi praeda tam subito sibi praerepta latitaret. Deprehenderuntque in silice extremas virginei amictus oras. Super quo incredibili stupore attoniti rem praesidi gestam intimarunt. Sed mali unde fieri deberent meliores, fiunt inde nonnunquam deteriores. Judex ergo impius partim ira, partim admiratione permotus, jussit Philocomo principali Neochorensium civitatis, ut multitudine collecta idem saxum festinus dirutum procederet. Statim praeconis voce populus congregatur.

Jam ventum ad locum fuerat, et rem perficere [Col. 0069B] laborabant, cum repente coruscatio splendoris magna emicuit, atque horrisono tonitru erumpente, ut ipsam pene machinam crederes coeli decidisse, terra concussa est, nutantiaque corruere omnium vestigia. Et ecce duo coelestis militiae equites cursu velocissimo per viam orientis a supernis descendentes occurrere ad spectaculum, quorum equi nive candidiores, ornatus omnis esset aureus, sidereis ipsi rutilarent fulgoribus. Quos simul atque viderunt qui aderant, tanto timore quadam vi divina perculsi sunt, quod fugiente sensu atque anima eorum in mortem oculi clauderentur.

[Col. 0070A] At vero qui evasissent, ad profana idolorum limina confugientes dum sacrilega ambirent altaria, interiere. Suffragia quippe nequicquam ex illis sperantur, qui sibimet suffragari nequeant. Philocomus etiam ante ipsam aedis januam spiritum fudit. Egressus denique ignis a Domino devoravit populum simul et aedem. Periit itaque ministra crudelitatis multitudo; quantoque illic plura habuere numina, tanto ad ignis augmentum majora incendii suggesta sunt fomenta. Peccatis igitur suis imputent, quod incensi; deorum numero, quod diutius concremati. Summa eorum, qui tam repentino casu quam incendio absumpti sunt, duo millia septingenti. Quibus vero evasisse contigit, in civitatem tremebundi refugerunt, et magnis ubique conclamabant vocibus, [Col. 0070B] magnum esse Deum Mariae, solum esse Deum Christianorum, et justa ejus esse judicia.

Quoniam ergo aliorum perditio aliorum parit plerumque salutem, multi poenitentiam pristini agentes erroris, contulerunt se ad veritatem fidei, appositaque sunt ad Deum circiter tria millia hominum. Crescebat autem credentium multitudo, quia post persecutionis procellam pax Ecclesiis data est, dum, imperante Jesu ventis et mari, facta esset tranquillitas.




[Col. 0069]
REINERI MONACHI FLOS EREMI SEU DE VITA S. TIEBALDI MONACHI ET EREMITAE LIBRI DUO.
(D. Bern. PEZIUS Thes. Anecd. IV, III, 95, ex eod. ms. monasterii S. Laurentii.)



PROLOGUS.

[Col. 0069C] Ad gloriam Dei profectumque legentium et audientium virtutes recensentur atque opera sanctorum, quatenus in eis cognoscatur et laudetur gratiarum dator mirabilis, ac praeclarae exemplo virtutis fecundae mentes germina bonae proferant actionis. Typico apud historiam facto, qua scribitur Jacob sanctus virgas populeas virides et amygdalinas, et ex platanis, et ex parte decorticasse, detractisque corticibus in eis, quae spoliata fuerant, candor apparuit; illa vero, quae integra erant, viridia permanserunt: [Col. 0070C] posuitque ea in canalibus, ubi aqua effundebatur, ut, cum venissent greges ad bibendum, ante oculos haberent virgas oves, et in conspectu earum conciperent.

Eo nimirum modo in Ecclesia, ubi viventes fluunt aquae coelestis doctrinae, quibus greges potantur fidelium, positae sunt virgae virides, virgae candidae, sancti videlicet viri, quibus et fidei viror, et vitae rectitudo, candorque boni inest operis, quorum in aspectu, quorum documento atque exemplis oves, id [Col. 0071A] est simplices, juxta Prophetam concipiant, et quasi pariant et parturiant, atque spiritum salutis faciant in terra, gratuleturque Sponsus et dicat: Omnes gemellis fetibus, et sterilis non est inter eas (Cant. IV).

Sum quidem imperitus tam sermone quam scientia, utpote qui cum Esau per lustra ferarum venando non discurrerim, qui per auditoria discendo non sim vagatus philosophorum; quin potius cum Jacob simplice penes matrem Rebeccam in tabernaculo semper resederim, regulare jugiter in Ecclesia otium observaverim. Aeterni tamen Patris sapientiae ac Verbo, quod ex ore infantium et lactentium perfecit laudem, confido.

[Col. 0072A] Igitur laudabilem monachum indignus licet laudabo monachus, opusculumque duobus conficiam libris, cui praepingatur talis titulus: Flos eremi. Qua enim vita, quibus floruerit virtutibus eremita et monachus Tiebaldus, in eo expediam, atque ut primi tenellae adhuc aetatis vel pueritiae flores in hunc coalescant fructum, enitar. Nam salubre est studiis pectus excolere honestis. Otiositas quippe frutices alit vitiorum, quos ut praecaverim, studere juvat, quo veste nigra tanquam nigris haedorum togatus pelliculis de illa quidpiam assequar benedictione, quam tulit frater lenis a fratre piloso.



LIBER PRIMUS.
[Col. 0071]


CAPUT PRIMUM.
[Col. 0071B]

Apud territorium Senonense Tiebaldus quasi generosae arboris flos clara progenitus stirpe fuit, penes castrum vero educatus Pruvinum sub Heinrico Romanorum imperatore, et Heinrico atque Philippo ejus filio, Francorum regibus. Parentes illius ab Odone famosissimo Campanorum olim comite duxere genus, illo, qui ob insolentiam circa Barum castrum a militiis oppressus Lotharingorum atque exemptus est.

Ipse inter prima infantiae rudimenta bonae protulit spei ex se indicia, ut videri frivolum non debuisset, quod eum mirabilem in vita fore anicula pauper spiritu, dum adhuc utero clauderetur, praedixerat, cum id Tiebaldus quoque praedixerit episcopus [Col. 0071C] Viennensis, avunculus aviae illius, vir scilicet probatae sanctitatis, a quo et aequivocum nomen traxit. Formabatur itaque sensim aetate et gratia, ornabatur morum insigni puritate vel modestia. Est enim futurae virtutis magnum specimen parvuli sincera indoles. Deinde ubi primum juvenilis robur aetatis attigerat, sanctis agebatur studiis, loca visitabat sanctorum, parcimonia et orationibus lubricam frenabat aetatem verborum Domini diligens auditor.

Vitae porro eremiticae zelatus potissimum philosophiam, quae continentia, paupertate, divina floret contemplatione, huic se proposito devovit, clamque parentibus quemdam laudatum eremitam in una Sequanae fluminis insularum degentem adiit, ac [Col. 0071D] suam aperuit voluntatem. Ille juveni militaturo militis praemonstrans officia, diligenter instruxit de omnibus, commendatumque Christo dimisit a se.

Itaque Tiebaldus, quae retro sunt obliviscens, ad ea vero quae sunt priora extendens seipsum, ad destinatum persequebatur bravium supernae vocationis, et relictis patre vel matre, fratribus vel mancipiis, amplissimisque praediis, quidquid denique est mundi, proximo Pascha tanquam militiae sumpturus [Col. 0072B] cingulum, cum tribus sociis milite scilicet quodam sibi familiari et suo et illius armigero venit Remis, hospitatusque in urbe est. Tunc opportunitate se excutiendi de manu Aegyptiae dominae, videlicet pompae saecularis, reliquit pallium cunctae supellectilis et fugit. Dimissis namque domi tam equis quam armigeris cum collega fidissimo veluti amicos salutatum exiens, latenter in anteriora discessit. Ubi duos obviam habentes peregrinos optimis, quibus induti erant, vestibus sese spoliant, egenos vestiunt, eorum vilibus et abjectis induuntur ciliciolis. Ita schemate commutato iter faciunt viri misericordes ad locum Ptango [(7) 1Kb] vocabulum, qui erat in Teutonicorum regno. Memorabilis pietas! Vestierunt in pauperibus Christum, quo mundi [Col. 0072C] evaderent nudi naufragium.



CAPUT II.

Praedicto igitur loco diutius remorati in fame et siti, in frigore et nuditate, in jejuniis et vigiliis multis egere vitam. Etenim juxta quod canitur in psalmo: Manus eorum in cophino servierunt (Psal. LXXX), quia pauperes pro Christo peregrinique facti ob quaerenda necessaria vilissimae se submiserunt servituti, fenum scilicet e pratis secando, lapides portando, jumentorum mundando domicilia, carbones in opera efficiendo fabrilia. Tenui perinde parto ex laboribus stipendio, nudis ad Galliciam exiere pedibus, patrocinia beati requisitum Jacobi.

Invidit diabolus, et eorum obviare profectibus [Col. 0072D] insurrexit. Neque autem propalam ausum hoc habuit, sed fraudem parat. Nam revertenti ab oratione Tiebaldo in hominis, quam finxisset forma, se opponit, in terra sternitur obliquus, eique lapsum facit. Statim Christum ille inclamat, crucis se armat signaculo. Quod non ferens illusor evanuit. Sed tentationum molestia justis est coronarum materia. Daemones impugnant, defendit Christus. Praemia majores majora merentur agones.

[Col. 0073A] Venerat post haec Treverim cum collega vir beatus, ibique invento patre, admodum tristatus est. Erat siquidem illi adversarius in via Domini, et eum retinere in saeculo nitebatur. Ipse vero tenens inconcussum quod legitur: Qui amat patrem aut matrem super me, non est me dignus. (Matth. X), patris vel saeculi contemptu adhaesit post Christum. Bajulans igitur crucem suam desiderio adorandi venerabile Jerosolymis sepulcrum, Romam primo, dein Venetiam mare transiturus accessit. Qua intentione fines pervagatus Italiae in locum devenit, quem [(8) 1Kb] Salanicam vetustas dixit, placuitque remorari. Loco siquidem perlustrato reperit saltum late spatiosum, ac veteris ruinas ecclesiae, et a dominis loci obtenta habitandi licentia, quod mente [Col. 0073B] jam olim concepisset, vivere scilicet solitariam, implere aggreditur, fabricatoque tuguriolo novus eremum illam habitator insedit.

Tum vero quas sibi agonista fortis cruces importavit, evolvere longum est, in jejuniis, in vigiliis, in orationibus, in maceratione carnis. Primo quidem carnibus atque omni pinguedine abstinuit, hordeaceo pane tantum et aqua naturae quam ventri satisfaciens. Enimvero spiritu ad fortiora invalescente et humana jam supergrediente, ipso pane, omnique sibi potu negato, fructibus tantum sive herbis, herbarumque radicibus aliquot victitavit annos cilicio semper utens. Quippe obsequiis pascebatur homo interior coelestibus et contemplatione [Col. 0073C] assidua, ut jam minus exterior de cibo cogitaret materiali, totusque in Deo requiescebat, plane ut dicere tantum posset: Sub umbra illius, quem desideraveram, sedi, et fructus ejus dulcis gutturi meo (Cant. II).



CAPUT III.

Actum igitur est superna dispensante gratia, uti proficientibus meritis a praesule Liudecherio [(9) 1Kb] , viro spectabili, per gradus ecclesiasticos ad sacerdotium usque in Vincentiana promoveretur Ecclesia, quatenus qui jam carnis erat mortificatione viva Deo factus hostia, vivificum illi et acceptabile sacrificium sacrosancta libaret in ara. Nam libatio probatur gratior, quam conversatio commendat melior. Silentio autem non debet supprimi, unde [Col. 0073D] possit quilibet aedificari.

Audivi secretius a quodam sacerdote, quia dum in celebrationibus missarum mysteria conficeret reverenda, ita interdum quodam vapore ignis afflabatur invisibilis, velut ardenti assisteret camino. Quinetiam ipsum panem vel calicem miro calere modo, dum teneret in manibus, sentiebat, quoniam Deus Dei Verbum ignis vere est, cujus caro panis ille, cujus sanguis vinum illud vere est.

Verum qua et illud affectione memorem, quod viderit aliquando super altare veri Isaac sacramentum in formam pueri pendentis in cruce illique arridentis [Col. 0074A] transformatum, cujus tamen gloriosa floreret canities, ut et in pueritia hominis novitas, et in capitis grandaevitate Deitatis signaretur antiquitas?

Nec vero me pietas occultare sinit, quodam illum crepusculo per visum sanctam Trinitatem contemplatum fuisse. Erant duae personae habitu et vultu ineffabiliter venerando et capite ultra nivem candido; tertia flore conspicua speciosi atque suavis modestiae juvenis, indutaque chlamyde coccinea. Quam dum aliae insinuarent ac dicerent: Amice, agnoscisne Jesum, ille toto in eum affectu intendebat, vestemque agnoscebat, qua idem rex gloriae et honoris; rex, inquam, et regis unigenitus in die, qua improperia improperantium ceciderunt super eum, circumdatus fuisset. Ad cujus pedes cum procidere [Col. 0074B] vellet ac deosculari, ipse mira dignatione sanctas ac venerabiles manus suas recentibus etiam tunc plagis sanguineas illi exosculandas porrexit. Ecce liquescit mens, stupescunt sensus; sermo deficit, nec complecti potest oratione, quod circumscribi potest affectione! O quam ineffabilis supernae suavitas est dulcedinis! Anima defigens osculis illas desiderii collium aeternorum plagas, os suum dulcissimo, piissimo intinctum quodammodo sanguine miro et inexplebili gustu persensit.

Neque opinor praeterea reticendum, quod praedictus quoque fidelis referebat, se divinam dum legeret paginam, suavi aliquoties caloris aura perflatum, quae ex eo, quem teneret tunc, libro procedebat. [Col. 0074C] Pium atque serium est hoc. Nam legem Dei scilicet omnem Scripturam per Spiritum sanctum, ignem utique verum, aspiratam et editam Moyses scribit esse igneam; et David: Ignitum eloquium tuum vehementer (Psal. CXVIII); et Salomon: Omnis sermo Dei ignitus clypeus est sperantibus in se (Prov. XXX). Diligentibus ergo Deum omnia cooperantur in bonum. Qui revera, dum prae dilectionis vehementia incolatum suum prolongari gemitibus lugent inenarrabilibus, praesertim cum militia sit vita hominis super terram, nec securos esse sinant infirmitas carnis, tot hostes, tot vulnera, tot passiones, miseriae vel casus, uti consolentur et confidant, quia Jesus mundum, divina nonnunquam revelatione visitantur, praesidio animantur.



CAPUT IV.
[Col. 0074D]

Itaque Tiebaldus, quo se noscet Deo propinquasse altiori gradu, eo intendebat studiis spiritualibus; ut si nunc ejus districtam cerneres conversationem, anteactam putares vitam deliciosam fuisse, dum facto etiam multifido flagello seipsum frequentius quam severe ceciderit. Castigabat enim corpus suum, et in servitutem redigebat, ne corpori servire cogeretur.

Quinquennio denique sicuti ejus testabantur familiares, non jacendo sed sedendo summum cepit furto tam laudabili, ut decumbens vestibus se diligenter quasi tota nocte quieturus tegeret, post ministri [Col. 0075A] vero discessum ad sacrarum se munia proriperet vigiliarum, totasque exigeret orando tenebras, nimirum in lectulo suo per noctes quaerens, quem diligebat anima ejus. Cum vero erat surgendum, lectulo sese redderet, laudem scilicet vitando humanam, Deumque sibi solum conscium exoptando. Fluit namque flos ex arbore, quem flatus carpit Boreae. Ex jactantiae vitio bona deflorescit actio. Lectuli ejus dives ambitio arca erat aequalis superficiei, lineumque desuper linteolum, capitale truncus, et laneus pilleolus, quem ab aestu in peregrinatione habuerat defensorem. Sed dum cilicio totum, ut ita dixerim, corpus armasset, pro linteolo cilicium substravit; pro arca quoque supposito sibi lato et dolatili ligno. Sic quotidiana corporis castigatione [Col. 0075B] maceratus, et humiliati spiritus contritione liquefactus dicere veraciter poterat: Manus meae distillaverunt myrrham, et digiti mei pleni erant myrrha probatissima (Cant. V). Sic ergo Tiebaldum vidisse philosophantem erat profectus plurimus.

Biennium inde fluxerat, cum socius propositi ejus, quem dixi supra, Walterus nomine, bono fine decessit. Nam bene moritur, qui bene vixerit.

Certe memini ante aliquot annos me lectulo astitisse [Col. 0076A] fratris in mortem agonizantis, qui aliquandiu, dum sine sensu jacuisset, ut obisse crederetur, oculos aperuit, circumspexit amicos, flentes consolatus est, oscula dedit, gloriae sanctorum se professus est interfuisse. Dehinc orationem, quam fudit propheta in ventre conclusus ceti, magno affectu atque suspiriis sub murmure coepit. Inter cujus verba exhalans spiritum de corruptione mortis ad incorruptibilem sublevatus est vitam. O quisquis es, in quo angustiatur anima tua pro fluctibus tentationum atque miseriarum, qui super te transeunt, attendas, recogites languentium angustias, morientium agonias, qualiter urgeantur, qualiter sudent, qua expendant amaritudine pomi dulcedinem illius, quod cruentis dentibus primi usurparunt parentes! Revisas [Col. 0076B] sepultorum tumulos, cum non sustineas fetores; horrendis quoque super morticinis extremiscas, ut nuper lugubre nobis ac miserabile spectaculum praetendit corpus humanum, quod ossibus quidem et nervis adhuc compaginatum, sed carne esset nudatum. Nam multum repugnat vitiis sedulo versare, quid futurus sis. Verum quae residua sunt, liber jam secundus explicet.



LIBER SECUNDUS.
[Col. 0075]


CAPUT PRIMUM.
[Col. 0075C]

Tiebaldo igitur antiqui non defuere hostis certamina, ut probatior eniteret de constantia. Una enim noctium cum in stratu jaceret, neque tamen dormiret tentator adfuit, impulsuque magno parietem cellulae quatiens increpitare coepit Tiebaldum desidiae nimis servire, qui somno distentus matutinos cantare negligeret, jam surgendum esse. Visum est viro Dei quod frater, qui commanebat, ad matutinam eum synaxim excitasset. Processit, sed neminem invenit: et dum fratris illius pulsasset ad cellulam, postibus seratis, quiescere cognovit. Intellexit ergo daemonis fuisse illusionem. Tum expresso crucis signaculo inclamatoque Spiritu sancto, spiritum nequam deturbavit, et eum tanquam rusticorum multitudinem [Col. 0075D] silvam securibus cedentium audivit discedere. Bellatorem plane fortem, qui eremitam cum nequivit evincere, ligna saltem eremi se ostentavit posse prosternere!

Aliquando etiam inter quosdam dissidentes pacis legationem sanctus agebat, cum impugnatione fraudulenta eum insidiator appetiit, quatenus laesisset corpore, quem spiritu superare non posset. Dum enim apud castrum Leonicum flumen vocabulo Novum transiret, plaustroque tunc sedebat, quod prae defectione pedes ambulare non valebat, ex vehiculi subito rotis una disparuit, quo vir Dei praecipitatus interiret submergio. Verum custodivit Dominus diligentem se, et humili suo factus est in salutem. Sola siquidem evectus rota transiit illaesus ne tenuiter quidem [Col. 0076C] humectatus. Sanctos quippe irrationalia etiam verentur elementa.

Mille praeterea illum nocendi artibus hostis versutus attentavit. Sed contrivit Dominus brachium peccatoris et maligni, semperque gloriosioribus victoriis militem fecit suum gloriosiorem. Quem inter tentamina quoque coelestibus nonnunquam visionibus recreavit. Nam fervor devotionis multum oleo ignescit divinae consolationis. Neque existit efficacius adversum tentationes occursusve malos patrocinium quam Spiritu sancti sedula invocatio. Haec unicus salutis portus, haec singulare serenum, haec dulcedo mirabilis est. Quae cordi dum instillet vivum saporem, interdum gustu etiam mellifluo viget in ore, adeo ut qui hoc meruerit, se refectum subito gaudeat, et [Col. 0076D] vero perflante austro gratae florem novitatis induat.



CAPUT II.

Referebat mihi gratia aedificationis memorabile quidam frater familiaris. Quodam diluculo sanctum instantissime Spiritum invocarat, cum oratione et lacrymis defessus obdormivit. Spiritu vero grandi et forti tanquam tonitruo ingruente evigilavit. Jacebat apertis quidem oculis, sed se movere penitus nequibat. Post Spiritum autem facta est commotio ita ut lectulum moveri, et se velut arboris agitari solium sentiret. Post commotionem ignis circumfusus est.

Recordabatur interim ille, quod erga prophetam sanctum in spelunca montis Oreb simile quid actum [Col. 0077A] sit. Post ignem ergo sibilus aurae tenuis audiebatur et ibi Dominus. Columba siquidem omni floridior candore emicuit, quae supervolitans, atque indices affectionis dulcissimas emittens voculas in os illapsa est fratris, et usque ad cor penetrans aliquanta supersedit mora. Alis deinde concussis egressa est. O quanta tunc dulcedine, o quanta tunc suavitate cor illud affectum est, dum corpus quoque ipsum lenissimo sudore quasi oleo irroratum maduerit. Habebat plane idem fratres Spiritus sancti indesinentem memoriam, miro more totis eum medullis invocans, amplectens, desiderans. Unde et frequenti dignabatur ab illo visitatione.

Sed quia charissimus quidam precibus instat, ut scribam aliquid de gratia et consolatione ejusdem [Col. 0077B] Spiritus sancti, ea, quae vel a praedicto fratre, vel ab aliis memoranda didici, opportunius in eo attexam opusculo, si vitam, si facultatem Pater luminum dederit, a quo omne datum optimum, et omne perfectum donum descendit.



CAPUT III.

Igitur dum aliquando Tiebaldus corde confracto commissa sua lugeret, atque illo Axae veteri exemplo irriguum superius, et irriguum suspiraret inferius, vox ad eum est delapsa hujusmodi: Ne fleveris, remissa sunt tibi peccata tua (Matth. IX). Digna utique consolatio fidelis animae, quae in terra peregrinationis et miseriae jam acceperit oraculum salvationis suae.

Eodem fere sub tempore nocturno ei visu astitere [Col. 0077C] sancti Ermagoras atque Fortunatus martyres, quorum nominis ad titulum oratorium cellulae erat ipsius dedicatum, coelesti mirabiles venustate, igneis vultibus, stellantibus oculis, amictu purpureo, et illius devotae sedulitati erga Dei cultum ac sui memoriam dixere gratias. Equidem felices ejus oculi, qui adhuc in terris positus coelestia mereatur conspicari.

Quidam illius minister, Odo nomine, gravi febrium angebatur ac fici molestia. Qui orationum ejus, dum crebro peteret suffragia, ille primo refugere, peccatorem se dicere, nec esse, qui voluntati queat Dei resistere, cujus arbitrio infirmitates serviant. Sed enim, cum fidelem ministrum jam supremum trahere [Col. 0077D] spiritum videret, illius dolens discessu, ad ecclesiam uti deferatur, praecipit. Ipse sacra celebraturus missarum accedit. Communicavit corpore et sanguine sacrosancto aegrotus, fugataque protinus infirmitas et reformata sanitas est. Qui ergo aliorum vix delatus fuisset manibus, merito Tiebaldi suis sanus rediit pedibus, impleto, quod Veritas credentibus repromisit: Amen dico vobis, quia quidquid petieritis Patrem in nomine meo, dabit vobis (Joan. XIV).

Lucerna ergo super candelabrum posita radios late suos sparserat, dum multis ad virum Dei undique confluentibus, patrem quoque ac matrem illius cum multa nobilitate opinio traxit. Gaudebant oppido se parentes invenisse, quem perdidisse dolebant, maxime cum filii cernerent tam gloriosam [Col. 0078A] conversationem. Dubitavit pene tunc pia mater, quid mallet, suosne, patriam vel opes repetere, an Tiebaldo uni inhaerere? Sed vicit amor filii, imo charitas Christi. Renuntiavit saeculo cum suis omnibus, secuta est Christum. Ambitiosos exuta ornatus eremiticas ambit stolas, vestem pullam, pauperem cultum. Quae ergo prius magnarum exstitisset domorum latique domina cespitis, unius cum Tiebaldo casulae modo angustias incolit, cujus exemplo jejunia, vigilias, orationes frequentat. Cui piissimus tam sedulo filius inservivit, ut nullo unquam frigore, nulla incommoditate illius defuerit obsequelae, recolens scriptum: Fili, honora patrem et matrem, ut sis longaevus super terram (Exod. XX). Plus etenim Deo quam naturae justus se accommodat.

[Col. 0078B] Praeterea si qui supervenissent hospites, quasi alter sive Abraham, sive Lot sanctus occurrebat, gaudens, salutabat complexabatur, deosculabatur. Inducebat hospitiolo, lavabat pedes, coquebat oluscula, mensam ponebat, frangebat panem, poculum ipse porrigebat; spectares hominem disciplina exactum spirituali. Moribus, sermone, habitu erat conspicabilis; modesta facies, floridi nitebant oculi, per quos tanquam per duo specula interior radiaret gratia, et ad instar Job sancti lux vultus ejus non cadebat in terram.



CAPUT IV.

Bienno ante obitum suum omni tentatione, vitiorumque immunis assultu fuit, sed morborum obsitus tantis vulneribus, tantoque pressus incommodo, ut [Col. 0078C] ne gressum quidem figere, non in latus se aliud declinare, non manum ad os ducere quisset. Summus enim artifex igne tribulationis, et lima infirmitatis gemmam disponebat expolire, quam mox ereptam de terra diademati suo insereret, purgabatque septuplum, quem in tabernaculo habitare suo dignum judicasset. Emarcuit ergo eremi lacteus ille flos. Aura infirmitatis adustus est vernans ille flos eremi. Decumbebat Tiebaldus coelo semper intentus, nec de priori quidquam rigore minui passus animum non deflectebat ab oratione. Etenim plus in sanctis animae firmitas quam corporis infirmitas valet. Quo tabescit caro, eo animus invalescit. Nam virtus in infirmitate perficitur (II Cor. XII).

[Col. 0078D] Anno igitur duodecimo, ex quo patriam reliquerat (tres enim peregre annos fecit, novem vixit solitarius) ad extrema venit. Tunc accersito bonae frugis viro Petro abbate familiarissimo sibi, a quo eodem anno monachicum suscepisset habitum, matrem suam, ac filios spirituales, quos parturierat et educaverat Christo, pauperemque supellectilem illi, nec non suae curam cellulae commendavit, sui dissolutionem imminere praedicens fratribus.

Post haec morbo invalescente, jacebat agonizans, mortisque longam gustavit amaritudinem. Nam sic purgabatur, qui mox erat ad Deum assumendus, ad quem excipiendum quoniam divina occurrisset clementia, testis fuit terrae motus, qui tertio die ante ipsius transitum cellulam quinquies concusserat, [Col. 0079A] quem aliqui prae foribus, omnes sensere consistentes intrinsecus. Cui discessuro multi utriusque sexus valedicere convenerant, gemitusque dabant et lacrymas.

Sed videns unus fratrum diutina virum Dei agonia fatigari, tactus divino instinctu, egredi cunctos hortatur. Dum paululum ergo respirasset ille, miro petiit cum affectu Dominici corporis et sanguinis viaticum, accepit, gratias egit. Deinde sublatis in coelum manibus et oculis, dum saepius iterasset: Domine, Domine, miserere populo tuo (Esth. XIII), dilecto jam pulsante, surrexit aperire ei, atque muniis fatigatum divinis feliciter reddidit spiritum. Manibus ergo angelicis in via deductus est mirabili. Et quia hic esurierat et sitierat justitiam, [Col. 0079B] cum veste nuptiali intromissus ad coenam agni epulatur in mensa beatae ac perpetuae satiei

[Col. 0080A] Ut patuisset omnibus, quam purus, quam innocens vixerat Tiebaldus, quamdam futurae gloriam resurrectionis ac demutatae naturam carnis praetulit. Micabat itaque liliis candidius, aromatum redolebat areolis suavius. Quem exsequiis honoratum solemnibus multisque commendatum lacrymis honesto condidere fideles sarcophago, quoad in restitutionis die refloreat ad incorruptionem aeternique accipiat candoris stolam duplicem. Transiit II Kal. Julias, indictione VI, imperante Heinrico Heinrici filio Augusti secundi, cujus praeconia meritorum, crebra quae per illum nunc usque fiunt, loquuntur miracula, populorumque frequentiis ejus memoria celebris est.

Denique sacri cineres illius a sorore postmodum [Col. 0080B] in Gallias translati sunt, plurimamque pluribus meruere in locis venerationem.




[Col. 0079]
REINERI MONACHI DE CONFLICTU DUORUM DUCUM ET ANIMARUM MIRABILI REVELATIONE Ac de milite captivo per salutarem hostiam liberato LIBELLI DUO.
D. Bern. PEZIUS ubi supra, col. 109, ex eodem ms.)



EPIGRAMMA SEQUENTIS OPUSCULI.


   [Col. 0079C] Quae scribimus, o amice, ducis grata plurimum,
Sensu licet atque dictis valeant quam minimum.
Sed qui corde liquens alto verbis stillas aureis,
Nostris quid te tam sedulo acclinas testaceis?
Te sapphiri, te smaragdi collustrant scientiae,
Tantum nostrae quidnam placet glarea miseriae?
Affectu certe traheris. Squalemus ingenio,
Nec scribere piget tamen, quia vertis serio.
Ergo sume, quod ad legem texui versificam,
Nec dubita. Cluniaci hanc abbas asseruit
Monachica sanctitate Majolus qui claruit,
Inter duos gesta duces rem sane mirificam.
Quippe bella duces ipsi cum versarent gravia,
Hic eorum forte Pater subiit confinia,
Dumque lustrans abbatias studeret negotiis,
[Col. 0079D] Est abductus a militum captivus custodiis,
Ac tum certis complurium didicit relatibus,
Defunctorum quae retulit visis ex spiritibus.
[Col. 0080C] Haec uno tibi primitus libello disserui.
Post aliud aeque dignum altero subtexui
De captivo scilicet ab hostibus milite
Sacram Christi per hostiam servato insolite.
Quibus tanquam charitatis tu fave pignoribus
Mutuique ut amoris pergratis obsidibus.
Nam quinorum haec dierum sudavi curriculo,
Nec non versus quater centum indidi opusculo.
Quin etiam bis tricenos, bisque denos addidi:
Sed hos quia maturabas, minus cultos edidi,
Exscribensque communiter tuo quaeque libitu
Admisi poetico synaloephas passim ritu.
At scribendi si cessisses otium morosius,
Carmen plane pervenisset nostrum castigatius.
Qualecunque tamen illud, dignanter accipias.
[Col. 0080D] Solus habe, solus lege, celesque ineptias.
Et virtutum qui rutilas gemmis multiplicibus,
Unius vel carbunculi, ad nos jace radium.



EJUSDEM PROOEMIOLUM.
[Col. 0081]

[Col. 0081A] Ausurus majora, prius pertento minora,
Ingeniumque brevi rude nunc insuesco relatu,
Ne mihi materia sit latior, inde verenda.
Aequore nauta manum sic explorat breviore,
[Col. 0082A] Cum rudibus coeptis prius artem comparat usu,
Quam velit undoso committere vela profundo.
Nec vero phaleris modo, sive leporibus utar:
Est potius studio simplex ac lucidus ordo.



LIBELLUS PRIMUS. De conflictu duorum ducum et animarum mirabili revelatione.
[Col. 0081]

[Col. 0081B] Ergo duces olim viguisse duo memorantur,
Alter Sicaniis, Sardois alter in oris,
Hic erat Eusebius, Ostorgius ille vocatus,
Cui virtus etiam major, numerorius agmen,
Divitiae plures, magis amplificata potestas.
Sed morum dote Sardus potiore vigebat,
Job similis sancto nulla bonitate carebat:
Pro vita functis tamen adprime studiosus
Jugibus obsequiis complacebat Deitatem
Ecclesiis plura vel egenis extribuendo,
Atque frequentari sacra missarum faciendo,
Quo vita, requie fruerentur perpetuali.
Hinc ex subjectis elegerat urbibus unam,
Quae cultu melior, reditu locupletior esset,
Atque dicarat eam Christo, membris quoque Christi
[Col. 0081C] Debilibus duntaxat, egenis ac peregrinis,
Ad quam confluerent velut ad pietatis asilum,
Hic requieturi, sumptus, vestes habituri,
Usibus inde suis nil prorsus eo retinente,
Cunctos quin potius quae parebat regionis
Conduci decimas istuc faciente quotannis.
Nec vero tantae, tam faustae sedibus urbis
Munia divini deerant vitalia cultus,
Nocte, dieque per ecclesias celebratio laudum
Et pia missarum vulgo fervebat agenda.
Sic igitur nardo pietatis quam pretiosa
Suavibus ungentis devotae sedulitatis
Vir perlustris inungebat vestigia Christi
Quae fiunt minimis, fieri sibi testificantis:
Nam sua sunt, membra licet ejus corporis una.
[Col. 0081D] Denique ut illius evangelicae mulieris
Nardus aromatica miros aspersit odores:
Hujus sic etiam studium memorabile justi
Spiramenta bonae quoquo versus dedit aurae,
Donec et arcanos superum penetrando recessus
Ipsos emeruit summae olfactus Deitatis.
Et quanti fuerit, quam suavis, odora, placensque,
Clarius est luce; quia non modo profuit illi,
Quin etiam multis tulit emolumenta salutis,
Ut facie rerum jam fiet et ordine notum.
   Cum traherent igitur longae confligia rixae,
Alterutroque duces dicti bello quaterentur,
Insidias Siculus contra, fraudemque paravit,
[Col. 0082B] Dispositamque Deo, vel subsidiis animarum
Aggressu cepit subito, quam diximus, urbem,
Infestamque satellitio sub jura coegit.
Proh vehemens et raptor iniquus laedere facto
Qui veritus non sit tam degeneri pietatem,
Nec non obsequiis temerare dicata supernis!
   Eusebium rumor absentem perculit iste,
Nubila moeroris animo contraxit et ore,
Utpote qui parte mallet regni caruisse
Tam clarae sibi, tam charae quam moenibus urbis,
Appellare Dei quam crebrius ipse soleret.
Attamen in Dominum spem jactans et meditatum
Praesumensque sibi proventus adfore faustos,
Convocat in coetum socios fidasque cohortes,
Excitat hortatu, firmat dubios ratione.
[Col. 0082C] Ecquid, ait, socii, quid vos censetis amici?
Emovitne Dei vestras injuria mentes?
Praedo quod cupidus illi, quae contuleramus
Abripuit fraude, vi nititur et retinere:
Virtutis minime ferat hoc industria vestrae.
Justitiam zelemur, et hosti congrediamur:
Justitia tuti victores efficiemur.
Sin aliud placitum justae fuerit Deitati,
Utiliter, laudabiliter sic emoriemur.
Namque statu vitae sustollet labe carentis
Cujus pro causa nos contigerit cecidisse,
Et corruptibilem morti vitam exposuisse.
Condecet ergo manus ad fortia mittere fortes.
Ut quo res gravior, graviora pericula pulsant,
Elucescat eo virtus, animique probentur.
[Col. 0082D] Nec vobis equidem bellantibus otia ducam:
Signa feram primus, certamina primus inibo,
In cunctis adero, neque me fraudabo labori.
Tum veluti sole flores panduntur aprico,
Nox torpore suo quos astrinxisset opaca,
Afflatuque vigor lucis respirat amicae,
Qui languens gelidis pene exspiraverat umbris:
Corda ducis monitu sic instaurata virorum,
Atque pavor radiis explosus iners rationis,
Pectora fervescunt, in robur brachia gliscunt.
Cum dextris animos spondent in bella fideles,
Ulciscique parant et cogunt undique vires.
Instructos tunc dux cuneos educit in hostem
   [Col. 0083A] Qui dum prodeat et pugnae dum copia detur,
Ipse loco castra tuto recepit, cohibetque,
Insidiasque viris molitur ab agmine lectis,
Captat et hostilem fraudando revincere fraudem.
Castris interea custodes advigilabant,
In speculis positi lustrabant omnia visu,
Prospectumque soli longe lateque petebant,
Cum procul adventare aciem cernunt numerosam.
Arma putant hostilia, sed dubii tamen astant,
Intendunt, id certius ut dignoscere possint.
Jamque propinquabat paulatim exercitus ille,
Cujus erat mira species, habitudo stupenda.
Cedere floriferi censeres lilia campi,
Dum nive plus arma, nive plus vexilla niterent,
Vernarent et equi candore, quibus residebant.
[Col. 0083B] Plura quid attexam? tellus quasi fluctuat omnis
Qualibet incedant vibrati luce nitoris,
Atque jubar solis florentibus innatat armis.
   Custodes igitur novitate stupent inopina,
Ac referunt domino curis urgentibus aegro.
Nec minus ipse stupet, premit hinc metus, erigit hinc spes,
Quippe quod audisset habitus candere virorum,
In spem laetorum vocat haud interpres inanis.
Porro quod ex armis belli praetendere vultum
Suspensus metuit sibi tristia ne qua minentur.
Consulit ergo suos et primores et amicos,
Atque viros equites praemittens quatuor illo:
Qui sint? unde domo? quo tendant? quaerere dictat,
[Col. 0083C] Qui veniant? utrum tractent hostilia necne?
Approperantibus his, ex praescripto quoque coetu
Quatuor occursant equites responsa daturi,
Seque salutantes resalutant officiose;
Adventusque rogantibus, armorum quoque causas,
Haec referunt placide, sic et mulcent stupidatos:
Sit formido procul, constantia cordibus insit,
Anxietas levae tollatur suspicionis,
Pacifici siquidem vobis, vestraeque venimus
Causae tutores, ac vestris hostibus hostes.
Fungimur obsequio coelesti militiaque
Coelitus et missi sumus in solatia vobis.
Propterea domino redeuntes dicite vestro:
Nos adeat fidenter, et ultra nil vereatur,
[Col. 0083D] Imo metus nebulam spe detergat meliori,
Exhibeatque suos conspectus, alloquiumque.
Nunc quasi post hiemem verno redeunte sereno,
Post adversa, secunda Deo radiante redibunt.
   Legati mandata duci tam fausta reportant.
Qui tanquam vinclis moerore, metuque solutus
Spe mentem relevat, spe jam super hoste triumphat,
Illorsum quoque pertendit pauco comitatu.
Excipiunt equites idem blandumque salutant,
Ac miris satagunt affectibus advenerari.
Tum memorant eadem quae missis ante locuti,
Pluraque subjiciunt, simul indoleatne, requirunt
Dux urbem Siculus sibi tantam quod rapuisset,
Id perquam sese, respondet habere moleste,
[Col. 0084A] Praesertim quod eam Christo legasset habendam
Et Christi membris animabus pro redimendis.
Hanc, aiunt curam, tantum sepone dolorem:
Nam Christo quaecunque dabis, quaecunque dedisti,
Est, si quis fraudet, rapiat, minuatque, casurus,
Credito nimirum tibi non casura per aevum,
Quin rata mansura coelo quoque centuplicanda.
Ac te suspensum ne per promissa trahamus,
Juris cuncta tui jam nunc repetemus ab hoste,
Restituetque vel in duplum, quidquid tulit abs te,
Atque satisfaciens ditioni subjicietur,
Vel capiendus erit et tradendus tibi vinctus.
Tu modo nos audi, sequere, ac diffidere noli,
Ducturusque tuas tecum dispone catervas.
   [Col. 0084B] Hic sese fidei princeps committit eorum
Arbitrium sequitur, nullo cunctamine paret.
In sua castra redit, conducit in arma maniplos,
Plus una quibus institui nequeat legione.
Hos tamen hortatur, his praecedit comitatus,
Bis quoque tricenis occurrere millibus audet,
Plus quam terrenis, fidens coelestibus armis,
Illi cum niveum praedux incederet agmen
Quod bis vicenis confertum millibus esset,
Nec non fidentem sibimet ferretur in hostem.
   Quod simul addiscit Ostorgius, usque stupescit.
Nam nitor, armorum species, habitus venientum
Multum intorquebant multa novitate stuporem.
Tunc qui sint, propere scitatum mittit, et unde?
Sic quare immineant? tantae quis dux aciei?
[Col. 0084C] Albato occurrunt venientibus ex grege quidam,
Qui se quaesiti de militia fateantur,
Et Christi regno, regique suo famulari,
Atque venire suum causa dominum capiendi,
Supplex ni veniat, pacem, veniamque requirat,
Utque satis Christo faciat Christique ministro,
Quem super erepta tantum tristaverat urbe.
Nec mora Trinacrio tam laeva duci referuntur.
Oppido consultum trepidus petit ille suorum,
Maturat quoque, quo jussum consultus adire.
Candifluo quidam a comitatu nec minus adsunt.
Dux ab eis quaerit, quae legati prius, audit,
Quin et eum gravium pulsant terrore minarum,
Poenas divinae subiturum scilicet irae,
Quod Christo, quam contulerit cultor pius, urbem
[Col. 0084D] Impius abstulerit raptor, retinere vel ausit.
Ille veretur, et attremit, ignoscique precatur,
Facturum spondet quae censerent facienda,
Quo temere commissa piet correctio digna
   Jam fuerat ventum turbae candentis ad agmen,
Et quae pacis erant, Siculus veniamque rogabat:
Ecce supervenit et Sardorum quoque ductor,
Cui se vel totam mox subjugat Triquetram,
Nec non dupliciter dispendia quaeque reformat.
Foedera panguntur, et pax firmatur utrinque,
Plenaque jam fidos concordia reddit amicos.
Si duo cum flabris mare versarint diuturnis
Hinc Boreas, illinc Auster, diversa frementes,
Subsidunt tandem Phoeboque silent rutilante.
Eusebio coetus tum candidus ille profatur,
[Col. 0085A] Istaque sufficiantne sibi, perquirit amice.
Annuit, ac plures satagit dependere grates,
Et qui sint, nosse vanum jam non putat esse.
Supplex accedit, subtilius inde requirit.
Nec secreta viro sua quibant abdere tanto,
Cujus erant meritis sortiti gaudia lucis,
At sibi proficue vel pluribus hoc aperire:
Nos, aiunt, animae defunctorum sumus ille,
Quas divina tuis salvavit gratia factis:
Nos quibus a Satanae laqueis, misera ditione
Peccatique jugo feliciter eripuisti,
Lucis et aeternae penetralibus inseruisti
Ecclesiis vel pauperibus tua participando,
Seu Christo quae grata probentur, rite studendo.
Nec pigeat certe bona pro nobis studuisse.
[Col. 0085B] Nactus es hinc siquidem regis coelestis amorem,
Sanctorum quoque vel justi cujusque favorem,
Imo voluntate nunc usque bona quod agebas
Scilicet ex propriis opus acceptabile votis,
Nostrae jam monitu precis obsequiique fidelis
Plenius exsequere, melius, meliusque studeto,
Quatenus erepti per te poenisque soluti
[Col. 0086A] Vitam seu pacem tibi perpetuamve salutem
Nobiscum pariter orent indeficienter.
Non etenim dubites, quia nos, quos aspicis, omnes
Vitae reddideris pacato judice nobis,
Multos et reddes, vigilantia si pia duret.
   Sic duce commonito, sic magnifice relevato
Floridus ille sui questus, felix quoque coetus
Suppliciter sese possit quo solvat abire.
Dux toto lacrymas affectu fundit obortas,
Mira Deum facientem collaudat, benedicit,
Qui sua tam mire secreta sibi patefecit.
Solvit et albatum contestans plurima coetum.
Ille invisibiles repetit, qua venerat, arces.
At vir devotus, vir plane religiosus
O quantas studii generoso pectore sancti
[Col. 0086B] Extulit hinc flammas oleo pietatis adauctas!
Nec valet hoc dici, nostro nec carmine scribi,
Expendat potius cujuslibet id meditatus.
Perfectus crevit, melius bene coepta peregit
Nec fructu caruit, quia centuplicata recepit,
Additus aeternae possessor et incola terrae.



EPILOGUS.
[Col. 0085]

   [Col. 0085C] Qui valeant habitum sumere corporeum
Res non corporeae, perquiras forsan, amice
   Quatenus humanis participent oculis
Visibiles animae quae jam formas posuere.
   Nec quis membrorum suppetat officium
Verborum modulos ut forment articulatos,
   Id mens atque meum non capit ingenium.
Arcanum tale cuivis haud credo patere,
   Nutu sed fieri non nego posse Dei,
Nil impossibile soli quia noscitur esse.
   [Col. 0086C] Nam sic multiplices dum memorent apices,
Humani quivis speciem quod spiritus oris
   Saepius induerit, verbaque protulerit
Tam bonus atque malus, falsumne vel autumet ullus.
   Quod tu conspicuo praeditus ingenio
Disquiras tecum, sit qualiter accipiendum.
   Altius hoc certe si libet inspicere,
Patrum ceu speculo scriptis utare sereno.



PROOEMIOLUM LIBRI SECUNDI.
[Col. 0085]

[Col. 0085D] Ecce cano pene vulgari singulari versu
Atque tere plane levibus compendia Pyrgi:
Quod memores tale tibi gratum carmen, amice.
Et quia jam pinxit stylus anteriore libello
Quos pariant agapis fructus impendia sanctae:
[Col. 0086D] Nunc quoque quid valeant divinae mystica mensae
Vinum cum pane, suppinget posteriore.
Pertaesus nostrae si non eris ipse camenae,
Gratum scribere erit, et nec scripsisse pigebit.



LIBELLUS SECUNDUS. De milite captivo et per salutarem hostiam liberato.
[Col. 0085]

   [Col. 0085D] Alterutra reges duo pugna conseruere
Sanguine, divitiis exercitibusque superbi.
Vis utrique gravis, idcirco gravissima strages
Impulit utrinque, fera mors hinc saevit et inde
Occubuere viri, funestaque vulnera densim
Infregere acies, nec non par pene periclum.
Namque reportarit unus licet hoste fugato
Victrices aquilas, tamen usquequaque cruentas.
Amisit siquidem lethali vulnere fratrem,
Charorum quoque nonnullos cum parte aciei.
[Col. 0086D] Inter quos etiam fidum cecidisse ministrum
Obtigit illius, mactae juvenem probitatis
Plagis praegravibus, jam sanguine qui vacuatus
Unius spatium noctis pariterque diei
Exanimus pene mansit, vitaque carenti
Assimilis turbae, quae circumfusa jacebat.
Ast ubi vitalem sensim per membra calorem
Et vires, sensu demum redeunte, resumit:
Assurgit, residet, nec non pro posse suarum
Altos plagarum religans instringit hiatus.
[Col. 0087A] Tum modica pectus requie componit anhelum,
Ac licet invalidus in gressum subrigit artus,
Insistitque viam, si forte quis obvius adsit.
Qui curam sibi compatiens impendat amicus.
Quem dum quaeritat, hostis adest, captumque retentat.
Et ducis in vultum perducit discutiendum.
   Unde sit ille rogat, seu cujus conditionis?
Cujus et officii? num liber, seu popularis?
Dissimulat juvenis quod erat solers aperire,
Invidiamque cavens, Sum pauper rusticus, inquit,
Legitimoque mihi conjux annexa cubili.
Res nobis tenues, indeptum denique quidquid
Servitio fuerit, socios partimur in usus.
Tum, bone dux, cum sim bellandi ignarus et expers,
Nil patriae propter aliud sum castra secutus,
[Col. 0087B] Quam quo militibus deferrem expendia victus,
Edicto ut mihi regali paribusque statutum.
Des igitur veniam, plecti servos minus aequum,
Observare quibus reges dominosque necesse est.
   Flectitur his princeps, misero dolet, ac miseretur.
Colligit hinc, adhibet medicos, impendia praebet.
At postquam rediit vigor et sanescere coepit,
Noctu ne fugeret, vinciri compede jussit.
Sed potuit nulla vinctus ratione teneri.
Nam simul abscessit custos, qui vincula strinxit,
Est invisibili actutum virtute solutus,
Attonito tanta nimis ipsomet novitate.
   Frater porro sibi vita decoratus honesta
Officiumque gerens venerabile presbyteratus
Fama qui inductus armis illum cecidisse,
[Col. 0087C] Sedulus exstinctum properavit tollere corpus
Alterius, sed enim qui forte simillimus esset,
Inveniens campo fratris putat esse cadaver.
Hoc levat, hoc vehit in patriam, tumulatque decenter,
Ejus pro requie nec omittit percelebrare
Missarum officia devota sedulitate.
Hinc veluti dictum, revera proveniebat,
Ne juvenem imposita quissent constringere vincla.
   Sed fidei quisquam ne ascripserit hoc peregrinae,
Veridico papa Gregorius aureus ore.
Nequaquam absimile quiddam legitur memorare,
Ductus quod fuerit quidam captivus ab hoste,
Qui tulerit multos arctissima vincla per annos,
Excessisse tamen vita dum credidit uxor,
[Col. 0087D] Illius ob requiem certis holocausta diebus
Mystica libari sacram faciebat ad aram
Salvificum Christi corpus Christique cruorem,
Ilices et boiae a captivo dissiliebant,
Atque facessebat labor, inflictique dolores.
Ad natale solum qui post quandoque regressus
Plenius uxori, quod contigerat, patefecit.
Quae protestata est horasque fuisse diesque
Ipsius oblati toties relevamine sacri.
   Quin et Waraccam maris atro gurgite nautam
Absorptum pene doctor non praeterit ipse,
Praesidio tutum tali ereptumque fuisse.
Est igitur nil commodius nil dignius isto,
Quo vivunt animae, vegetantur corpora sacro,
Quo tam corporei quam nexus spirituales
[Col. 0088A] Libato digne lentescunt absiliuntque.
Denique majori quinam cumulantur honore,
Quam quibus id tractare, sacrare tributa potestas,
Scilicet officio si consonet actio vitae
Sintque manus mundae, cordis sine sordibus arca
Quae man coeleste queat, ut par est retinere?
Nam facit esse deos Deus aris victima factus.
Verum coepta prius ordiri jam repetamus.
   Ergo stupens juvenem princeps haud posse ligari,
Id quonam fiat, satagit perdiscere pacto.
Haudquaquam, Domine, sceleri hoc vertas, ait ille
Artis neu magicae reputes praestigia nosse,
Hoc a Christicola procul esto pectore, fronte
Congestante insigne crucis baptismate uncto.
Ars magis haec hominum sub daemoniis agitantum,
[Col. 0088B] Quis ratio nulla, grave pectus, et actio dira.
Nam retinent animas terreno in pulvere curvas,
Nec barathri metuunt mala, nec cupiunt bona coeli,
Perditio quorum certissima, ni resipiscant.
Presbyter officio quin in patria est mihi frater,
Exemptum bello qui me, velut aestimo, credens
Munia missarum pro me veneranda frequentat,
Ac modo si seclo poenis addicerer illo,
In quod succedunt, ex hoc quicunque recedunt
Illius requiem meritis fortasse mererer.
Praeterea tempus inibi degens aliquantum
Idem clarorum juvenis spectamine morum
Proditus est, minime vulgari forte fuisse
Stemmate, quinimo quod celabat, generoso.
Quippe quod addidicit, longum quod traxit in usum
[Col. 0088C] In tempus longum, nequit ullus dissimulare.
Sed quiscunque patet propensus sedulo signis.
Hinc et adorsus eum princeps vocat ille seorsum,
Utque sibi retegat, qui sit, propensius instat
Dummodo nil fallat, tutum super hoc fore firmat
Prodam vera, refert etsi graviter cruciandus,
Nec fictis utar, etsi crudele necandus.
Nempe fui regis et miles et officialis,
Regis praecipuos non infimus inter amicos,
Nec populare genus mihi, clareo sanguine avito.
Ingenui mores, ait, et responsa vel actus
Prodebant mihi, quod non gente gregarius esses.
Et tu fine quidem consumi dignus acerbo,
Namque tui Marte regis tristique triumpho
[Col. 0088D] Amisi fratres, consanguineos et amicos:
Sed tibi jurata nequaquam conviolabo,
Atque fidem pactam nec poena vindice solvam,
Nec scindam morte, quin plectam venditione.
   Ex plagis igitur ubi plane convaluisset,
More subhastatum servi, qui obvenerit armis,
Uni Fresionum pretio contradidit illum.
Quique studens servum vinclis retinere coemptum
Nec valuit nodis cohibere nec artibus ullis,
Multimodis quanquam variasset pondera baccis,
Res tamen haec mira, cum terna surgeret hora,
Missas quando sacras fieri solemniter usus,
Crebrius in juvene jam fato proveniebat.
Hinc et ei sese redimendi indulta facultas,
[Col. 0089A] Pendere si pretium pro libertate valeret,
Isque suo jurans domino seu mittere pactum,
Denuo seu regredi, fidei nec prodere sacrum,
Lotherum petiit regem casusque retexit,
Ac sibi munificum regali munere sensit.
Quippe sororis eum norat viguisse ministrum.
Ergo suo summam misit domino sibi pactam
Ac sic servitio exutus patriam repetivit.
Fratri nec tacuit, vel quaeque sinistra tulisset,
Vel quae divino sensisset commoda dono,
Ubere quam dulci casus sese inter amaros
Vincula laxando lactarit eumque levando.
Praesbyter indiciis certum tenuit referentis
Illis temporibus duntaxat sive diebus
[Col. 0090A] Dextram subsidii victum meruisse superni,
Implorare Deum quibus astiterit super isto
Delibando sacram Christi mysteria ad aram.
Imo neque hoc juvenis animadvertit minus idem,
Et referens multis, ad opus multos pietatis
Coelitus in sese facta movit pietate.
Scilicet ut pro se, pro charis, proque propinquis,
Quos sive haec vita retineret, sive futura,
Pervigiles libare preces Christo studuissent
Pauperibusque piam pro posse impendere curam:
Quodque bonis majus, reliquis quod dignius esset
Missarum impense sacra fecissent celebrari,
Quae tam corporibus quam proficiunt animabus,
Unica commoda vera salus, alimonia perpes.



EPILOGUS.
[Col. 0089]

[Col. 0089B] Haud equidem dubitat, quicunque viget ratione
Omnicreatorem omnia posse.
Pro libitu, pro consilio utitur ipse creatis,
Quaqua flexerit, illa sequuntur.
Non igitur mirum vincti absiluisse catenas
Ipsius virtute sacrorum,
Evaleat cum vis et idem cujuslibet herbae,
Quam picus admonstraverit ales.
Invenies physicos etenim meminisse peritos,
Quod si quis nido inserat hujus
Vincula digressae, pullis ut quaeritet escam,
Dum revolat, neque tecta patere
Offendit, quamdam perquirit et applicat herbam,
Qua mox involucrum omne resolvit.
[Col. 0090B] Tum notat atque legit, qui captat habere cadentem
Jam potis omnem hac vincere nodum.
Me volucris nempe sic experientia brutae
Arcanae vis ut movet herbae.
Omnia sed sensus comprendere non valet ullus,
Quae mirabilis edidit auctor.
Papae qui volucrum, vel qui genus omne animantum
Naturasve retexerit omnes,
Herbarum, lapidum, lignorum nomina, vires,
Imo quis explicet omnia? Rerum
Rite Creatorem vel nosse vel excoluisse
Vera scientia, summa salutis.




[Col. 0089]
REINERI MONACHI DE ADVENTU RELIQUIARUM S. LAURENTII MARTYRIS ROMA LEODIUM LIBER Cum aliis diversi generis carminibus et epigrammatibus.
(D. Bern. PEZIUS, Anecdoct. IV, III, 120.)



INCIPIT PROOEMIUM.


   [Col. 0089C] Argento, gemmis, auro species minuuntur
Nube situs longi, quando neglecta premuntur
Et rutilum quamvis chalybem rubigo lacessit,
Otia si patitur, usumve manumve recessit:
Sic decor et robur, sic quaelibet ars hebetatur
Assueta minime quando cura vegetatur.
Et scabiem tentat animi torpedo nitorem
[Col. 0090C] Si taedet studiorum, dissimulatque laborem
Prosa seu pedibus, uti libet. Unde frequenter
Oram vel tenuis, ne marceat insipienter.
Ardor inest legere, meditari, scribere plura.
Nam data desidiae vitiis mens est ruitura.
   Carmine Laurenti nunc procelebrabere [f. percelebrabere] nostro
[Col. 0091A] Verno martyrii mire spectabilis ostro.
At non te, Caesar, ut iniquus craticularit,
Suppliciis actum pretioso fine beavit:
Nobis imo canam pars ut collata liquoris,
Elicuit quem torridulo vis alta vaporis.
Ingenii minus hoc ubertas suasit, inirem.
Quin tuus egit amor, devotum munus obirem.
Quippe nec ulla magis graviter relevatio pressum,
Nec juvat unda magis solari caumate fessum,
Nec tua quam mira, titulos quam commemorasse,
Et scripti munus tibi qualiscunque dicasse,
Gloria quanta tibi, quam praecellens habearis,
Percipiet cui te dignanter notificaris,
Per visum cuidam mirabilis ut patuisti,
Auro limpidior obrizo dum micuisti,
[Col. 0091B] Mundus revera multo velut igne probatus,
Florens luce mera, Christo velut irradiatus,
Laeta tibi facies, stellabat lux oculorum,
Et subridebas, o mellea spes miserorum!
Orsaque moerenti consolans ista tulisti:
En, frater, morere: tibi mortem namque petisti.
Hinc te picturam digito monstrante notabat,
Assus uti fueris, quae desuper effigiabat.
Sic fiat sancte, vitiis idem moriatur.
Sic pie virtutum per te vitam mereatur,
Igne sacro caleat, quo mirifice caluisti,
Ignes lethiferos quo rorantes habuisti.
   Quam meritis vigeas, rebus persaepe probari
Coelitus et constat te signis clarificari.
[Col. 0092A] A superis plaustrum percepimus igne perustum,
Improbus agricola quod messe minabat onustum,
Festa tui dum martyrii temere violaret.
Damnose culpam luit, ut tibi rite vacaret.
Est ea res nobis ab eodem notificata,
Tumque per exhibitos carbones certificata.
   Alter sancita dum religione veretur
Munificentia quanta tibi sentire meretur,
In plaustrum messem petiturus tecta levarat,
Festa tuae noctis hunc hora sed anticiparat,
Abstitit incepto, liquitque sub aere nudam,
Inde sed obstupuit nec rore nec imbribus udam,
Nox ea sive dies fuerit quanquam pluviosa,
Reddidit illaesam virtus tamen officiosa.
Tempore sic prisco siccum tulit area [Cod. recent. aera] vellus,
[Col. 0092B] Imbrifero dum rore madesceret undique tellus.
   Sancte tui veneratio ne reputetur inanis
Asseruit vel qui manavit sanguine panis.
Coxerat hunc mulier quaedam festum violando,
Talem sed tulerat haec ausu monstra creando.
   Te porro scriptis quinam queat aequiparare?
Laudibus, ut par est, magnalia dignificare?
Historiae sed jam series fauste replicetur.
Prosarie prius edita, versifice memoretur.
Oro fave votis tenuem moderare camenam,
Et meritis lucem praedux adhibeto serenam.
Pectus mundifica coeno sordens vitiorum,
Digno quo niteant sensus habitudine morum.



INCIPIT LIBELLUS.
[Col. 0091]

   [Col. 0091C] Praestanti vita, morum cultu redimita
Longe vir nitidus erat in clero Godefridus,
Tum qui florebat, urbs Legia quo renitebat,
Praesul cum regeret Tiuvinus, eoque vigeret
Clara multorum praefulto dote bonorum.
Sanguine magnorum sed quamvis altus avorum
Vitam tranquille degebat clericus ille,
Plus humili sensu quam pollens divite censu:
Plura dabat gratis cultor solers pietatis.
Hos tecto, victu, plures refovebat amictu.
Limina sacrorum visebat crebro locorum.
Sanctos orabat, votorum thura litabat.
   Sed tu, Laurenti, spes illius unica menti,
Se tibi commisit, tua saepe tuosque revisit.
Nobis munificum se praestitit hinc et amicum
[Col. 0091D] Arctius haerendo, semper prodesse studendo,
Sic opportunus, de nobis sic erat unus,
Pervigili cura meditansque pavensque futura
Judicis examen vel praemia vel cruciamen,
Se sibi plectebat, lapsus punire studebat.
Quo te, sancte, bonum, Petre, conciliando patronum
Votis lenibat, Romam peregrinus adibat.
Hic prece pulsabat, gemitu lacrymisque citabat
Jure potestatis summae clavi pietatis,
Ut bona praestares, ut claustra poli reserares,
[Col. 0092C] Mori durabat. Hunc anno quoque novabat
Morem servando. Praetenderat huc aliquando
Christicola gente jejunia sacra colente,
Quae sanxit mundo prior haec Christus subeundo
Plane vicenos dum soles bis quoque denos
Incoluit saltus non victu quolibet altus.
   Reddidit ut vota, petiit sibi limina nota,
Scilicet abbatis, cui linea proximitatis
Se commendabat, affectio vel sociabat.
Clarus et hic vita, multa probitate polita
Romae pollebat, Humbertus nomen habebat
Custos Ecclesiae datus ob meritum theoriae,
Summo sacrarum pretio quam reliquiarum
Martyr ditabat Laurentius atque dicabat.
Hic liquor ille sacer, excussit quem vapor acer,
[Col. 0092D] Quem devotorum pia legit cura virorum
Crate superstrata, qui membra tulere beata.
Hunc tenet ampulla, potior nec ducitur ulla
Urbi Romanae, sacrum nec habetur inane.
Ne subducatur, haud segniter invigilatur,
Et qui mandatur, vir idoneus ante probatur.
Flagrat pro lauro, sapphiro praestat et auro,
Nec desunt vota, colit Urbs, ambit quoque tota.
Hoc et tutelam sibi credit et esse medelam
Sancti plerumque meritis persentit utrumque.
[Col. 0093A] Commoda praestantur, quaevis adversa levantur.
   Est structura quidem minus aedi grandis eidem,
Grandis sed cultus, operum solidamine fultus,
Fucis stellatur lapidum, cameris decoratur,
Claret crystallis, radiatus ubique metallis.
Marmore segmenta pingunt vario pavimenta.
Nil in ea ligni, nil quod carpatur ab igne:
Hoc quia cavere, qui martyrium statuere,
Crebras flammarum jacturas urbicremarum.
Non ea sacratus cui martyr inest tumulatus;
Non quas struxerunt, titulos quibus imposuerunt
Damasus, ac genere pollens Lucina vel aere,
Non quae dotatur, venerabilis et titulatur
Craticula justi, quam laurea dedicat usti,
Hoc instrumentum, decus hoc, felix monumentum
[Col. 0093B] Gazis plus charum retinet gens Romulidarum.
Tot levita quidem templis clarescit ibidem.
Lucifer est Urbis, rutilat merito, prece, turbis.
   Ergo cognatum pater Humbertus memoratum
Admittit grate, prona refovet pietate.
Ille moras nectit, monet hoc hospes, prece flectit,
Illic versatur, aliquotque dies remoratur,
Orat ferventer, subit Ecclesiam sitienter.
Instat levitae, bona det, tergat mala vitae.
Tunc ibi sanctarum quid inesset reliquiarum,
Quaerit, scrutatur, audit, supplex veneratur.
Abbas nil celat, sed caro quaeque revelat
Mira retexendo meritumque loci retegendo,
Addit et ardorem sancti monstrando liquorem.
[Col. 0093C] Sedulus attendit et grates ille rependit,
Tanto thesauro, quod dignius usque sit auro.
Haud tepidam mentem movet indulgere parentem
Si male servetur, locus illo ne viduetur.
   Talis sermo quidem, meditatus non erat idem.
Versat enim partem, quam sublegisse per artem
Illius posset, hoc ne quis denique nosset.
Nobis tale bonum, nobis hoc nobile donum
Vir fidus totis inhiat conquirere votis.
Copia successit, abbas quia forte recessit;
Curis illectus est longius Urbe profectus.
At precibus mille pernoctat clericus ille,
Orat successus totos, et ab inde regressus.
Tum subit ad fraudem, surgit quasi pendere laudem,
Quam nocturnarum vis exigat excubiarum.
[Col. 0093D] Cella progreditur, aedes reverenda subitur,
E sociis munus ad idem communicat unus,
Quem nil celasset, admittere nec dubitasset.
   Appetit altare, juvat illud sic temerare.
Vas, quod pendebat, pignus sanctum cohibebat.
Vas est crystallo comptum radiante metallo.
Hoc positum captat, aliud supponit et aptat,
Posset ut effundi liquor huc tutoque refundi.
Sed non stillabat, sua quem pinguedo ligabat.
Ex se densatus erat et senio solidatus.
Hinc est perculsus, hinc a spe pene repulsus.
Anxius astabat, quidnam faceret, dubitabat.
Pars ne parva quidem ligni constabat ibidem,
Quam sibi captaret, coepto quam suppeditaret.
Extra ferre pedem, succedere rursus in aedem
[Col. 0094A] Incautum reputat, pavet id, cautusque refutat.
Hinc ne suspectus, ne fiat forte retectus
Tum vero gemere, suspiria crebra ciere
Martyris ad meritum, cor luctu vertere tortum,
Votis accedat, ne cassus ab inde recedat.
Allevat hic moestum, removet martyr pius aestum,
Fitque, quod affectat, lignum propter breve spectat
Coelitus injectum, quam pinu nescio sectum,
Nec ductu scabro, satis aptum martyre fabro.
Hoc capit absque mora, magis undant fletibus ora,
Quos ciet affectus divino melle refectus!
Optato fruitur, pretiosa merce potitur
Unguine sacrato, mera plusquam balsama grato.
Quod cum transfundit, nova se redolentia fundit,
[Col. 0094B] Cunctos quae flores cunctat, quae vincat odores,
Ut sit nullarum par halitus areolarum,
Vis pigmentorum licet imbuerit variorum,
Scilicet assatus ita dixerat ille beatus:
Igne libens isto sum factus victima Christo,
Quae dulci rore suavi juvet hunc et odore.
   Sed retegi pavido minus id gratum Godefrido.
Tantum non Roma si persensisset aroma,
Rem si cepisset, non impunitus abisset,
Ac sibi vitalis fieret liquor exitialis.
Ergo pavens turbae migrat noctanter ab Urbe,
Fallit cognatum causatum diu remoratum.
Expedit ipse moras, patriae contendit ad oras
Nec pedes incedit, sed equo properante recedit.
[Col. 0094C] At nec odor cessat. Hinc ne quis ab Urbe lacessat,
Extremit introrsum, spectat quam saepe retrorsum,
Sanctus protexit cursum, per prospera rexit.
Tutus iter trivit, te Legia tutus adivit
Gaza tantarum ditandam reliquiarum.
Quas ut captavit duritas, ut justa probavit,
Pontifici memorat, heros hilarescit, adorat,
Thesaurus praefert, Christo praeconia defert.
Haec bona qui misit, haec qui per dona revisit,
Ad nos sancta quidem tum pignora destinat idem
Nobis condenda, speciali jure colenda:
Quos tutela boni fovet, associatque patroni.
Plebs ea devota, clerique frequentia tota
Hymnidico more, celebri comitatur honore
Ac festivorum chorus occurrit monachorum,
[Col. 0094D] Excipit, exsultat, affectu, voce resultat.
   Tunc fera tempestas, hiemalis tunc erat aestas.
Aer squalebat, aquilonum turbo furebat.
Nimbi manabant, hos nubila continuabant,
Mundus nutabat, aliud cataclysina putabat.
Christus pulsatur, Christus pro pace rogatur.
Pro terrae fructu, quae jam sit subruta fluctu.
Christus et attendit, et commoda larga rependit
Martyris obtentum sentit mox turba petentum,
Coenobio siquidem nostro venerabilis idem
Ut liquor illatus, summoque favore locatus
Ut super altare, coepit per signa micare
Verbere jam tristi populum relevantia Christi.
Hinc plausus dantem, jubilando collacrymantem.
Per mensem tectus, statim sol nube retectus
[Col. 0095A] Lumina dispersit, coelum caligine tersit,
Imbres emovit, et terras igne refovit,
Ver nituit sudum, tempus nihil obfuit udum,
[Col. 0096A] Coeli tranquilla facies quia praestitit illa,
Successere bona sancti bonitate patrona,
Et frugum mundo sic reddita spes gemebundo.



EPILOGUS.
[Col. 0095]

   [Col. 0095A] Cum Junio mense quartum sol ederet Idus
Acta refudere nos ista novum quasi sidus.
Annua lux eadem nobis professa refloret,
Concio dum nostra votis hymnisque peroret.
[Col. 0096A] Ergo Laurenti primas nitidissime florum,
Sanguine qui vernant super aethera purpureorum,
Astes supplicibus, des commoda, noxia demas,
Salvifices meritis, quos pigneribus diademas.



ORATIO AD EUMDEM SANCTUM MARTYREM.
[Col. 0095]

[Col. 0095A] Beate Laurenti,
Me vultu clementi
Respice miserum!
Dulcibus te votis,
Quae obstant, remotis,
Impende prosperum.
Numerum non habent
Pestes, quibus tabent
Mea praecordia.
Salutis amice,
Efficax medice,
Confer remedia.
Tuo sim merito
Liber a debito
Totius criminis,
Piorum particeps
Conscribar municeps
In regno luminis.
Levita pudice
Purpurans coelice
Virtutum gloria,
Tua me lubricum
Vivere pudicum
Impetret gratia.
Inopes tu Christi
Divite fovisti
Gazarum pretio.
Nosti, ut egeam,
Tuo sic vigeam
Sancte suffragio.
Cruentus te torsit,
Sed nunquam detorsit
A recto carnifex.
Me premunt vitia,
[Col. 0096A] Raptant per devia.
Tu adsis opifex.
Te dirus exussit,
Nec Deum excussit
Vapor craticulae.
Luxus in me furit,
Angit, versat, urit,
Te voco sedule,
Sacer te Spiritus
Ussit medullitus
O Christi victima,
Hoc urar fervore,
Tam dulci ardore
Caleant intima.
Plus in te valuit,
Intus quod caluit,
Quam quod exterius.
Christo ut caleam,
Mundo ut frigeam
Ora propitius.
Auro tu clarior,
Crystallo purior
Existi hominem.
Mica jam coelitus.
Purga jam penitus
Meam caliginem.
O quali ex ore,
Quali ex pectore
Grates tunc egeras!
Audiat sic Deus,
Dum clamat hic reus,
Tunc ut placueras.



OFFICIUM DE SANCTO SPIRITU.
[Col. 0095]

Hymnus ad Nocturnos.

O Israel, qui custodis vigil, sancte, qui non dormis!
   Nos e somno vitiorum, nos suscites Pneuma sacrum.
In Matutinis, Domine, meditari dones in te,
   Illumines vita nostros, ne mors obscuret, oculos;
Et ne dicant inimici: Hos adversus praevalui;
   Juvet Pater ac Filius; regas tu, sancte Spiritus. Amen.


Ad Laudes.

Umbra noctis inclinatur, terris dies reformatur,
   Repubescit sol aureus, splendor gliscit aethereus.
Vitiorum fuliginem, peccatorum rubiginem
   Tergas, o sancte Spiritus, expiesque nos penitus.
Sic cum Patre, cum Filio perpes tibi laudatio,
   Nos ut per te innovati, per se simus et beati. Amen.


Ad Primam.

Mane novo sacri fontis innovatos gratia
   Sancto par est Spiritui laudum ferre munera.
Aurem piam nostris ipse accomodet vocibus,
   Censerique praecipiat angelicis cum laudibus.
Nostris Pater cum Filio se votis praestabilem
   Idemque reddat Spiritus semper exorabilem. Amen.


Ad Tertiam.

Hora fulget en tertia, felix tempus et aureum,
   Quo afflavit mire donans apostolos Pneuma sacrum.
Nos eadem participet ipsum dignanter gratia,
   Amore reddat fervidos, et laude disertos sua
Clemens nobis hoc largire Pater sancte, cum Filio
[Col. 0097] Rege tuo, ac solare nunc et semper, Paraclite. Amen.


Ad Sextam.

Sancte, damus sexta tibi laudem, Spiritus, hora
   Quam propter Christum pius admitte hac cruce pensum.
Vulnera salvificam nobis fac illa medelam,
   Sanguinis et nostros vero cura unguine morbos.
Filius ipse piis accedat cum Patre votis,
   Et te quae petimus, a te et per te obtineamus. Amen.


Ad Nonam.

Vivifica Christi morte sacrata Dei
   Christicolis nona reverendam se exhibet hora.
En tibi devoto pangimus obsequio
   Pneuma sacrum; nostra clemens tu perfice vota.
Laus tibi cum genito, cum genitore Deo:
   Nos aeterna choris per saecula junge supernis. Amen.


Ad Vesperas.

Nullus est hymnus.


Ad Completorium.

Lux vera nubis nesciens, sol occasum non patiens,
   Spiritus Paraclite! Nox ingruit; tu cordibus, te
Lucerna sis pedibus, tuto ducens tramite,
   Per vitia ne labamur, da virtutes, his regamur
Saeculi per devia, his et veri jubilaei, et aeternae
   Requiei mereamur otia. Amen.



VARIA CARMINA.
[Col. 0097]

Circa crucifixum.

Crux vitae signum domat et fugat omne malignum:
Mors, hostes cedunt, neque signatos cruce laedunt.
Hac homo subnixus enitere, qua crucifixus,
   Fers bona tunc vitae, si mortifices mala rite.


Circa cymbalum.

Esurias, sitiasque Deum, qui vivere quaeris:
   Angelica satie mox fruiturus eris.


Epitaphium circa tumulum

Erutus es mundo mortis legem subeundo,
Hildebrande Pater, jam te retinet pia mater
Jerusalem supera, lux et requies ubi vera.
Nam bene vixisti, gregibus bene consuluisti.
Nunc recipis merita, revirescis perpete vita.
Quod lapis hic urget, Christo veniente resurget.


Circa campanam.

Laude tua dignum Deus hoc sit fusile signum,
Det populis monitus sacros advisere ritus.


In fenestra vitrea.

Vive columbinus, sed cautae simplicitatis:
Sis serpentinus, sed honestae calliditatis.




[Col. 0099]
REINERI MONACHI TRIUMPHALIS BULONICI LIBELLI QUINQUE Sive qualiter diebus nostris Ecclesia Leodiensis Bulloniense castrum, pervasoribus triumphatis, divina receperit virtute.
(D. Bern. PEZIUS, ubi supra, col. 129, ex eodem mss.)



PROLOGUS SEQUENTIS HISTORIAE.

[Col. 0099A] Qua diebus nostris meritorum gratia, qua signorum gloria sanctus martyr Lambertus, quasi Lucifer novus effulserit: qualiter de manu pervasorum insigne Bulonii castrum, quod legitima traditione, tum et libero jure per multos possederat annos, receperit in pervasores ipsos ultus, quam magnifice triumpharit, cum sit memorabile, aestimavi non ineptum paucis describere. Multi quidem multa loquuntur, atque, ut in ejusmodi solet negotiis, diversae diversorum sententiae sunt. Verumtamen prout investigare ab eis diligentius potui, qui interfuere, posui veritatem.

Quod etiam opus in quinque distinxi libellos, titulumque praescripsi: Triumphale Bulonicum. In quo etsi praeter verum quidquam positum sit, relatoribus [Col. 0099B] an scriptoribus aequius hoc imputetur, benevoli sententiae lectoris defero. Sed amica religionis veritas est. Unde a quibus haec accepi, nequaquam suspicer eos aliquid finxisse, dum modestia hoc excuset personarum.

Caeterum clara materies clarum poscit ingenium, et aureos sensus carbunculis decet illustrari verborum. Verum quod iners ego ac imperitus tantum aggredi negotium praesumpsi, amor duntaxat in sanctum et devotio me induxerunt. Quippe gratiarum debitor ille eram, quas ex historia tam solemni dependere non otiosum habui. Etenim cum per annum fere duabus angerer quartanis, et aut urerer ardoribus, aut frigoribus contraherer, ita ut praesentium pertaeso miseriae mihi et oneri jam esset, [Col. 0099C] quod viverem, postquam nuper a loco quietis, sicut infra liquebit, reverendum sancti corpus elatum est, inter languentium alios greges suffragium imploraturus accessi. Quod indignum inexhausta fuerit clementia exaudire dignatus, habui experimento beneficium sospitatis.

Sed in Evangelio displicuere novem leprosi pro recuperata salute ad gratiarum actionem negligentes. Itaque exemplo gratifici alienigenae ego humiliter adorans coram benigno Jesu, Deumque magnificans, hujus praeconialis dictatiunculae velut hostiam [Col. 0100A] accepta repraesentaverim pro incolumitate tanto sacerdoti. Dum enim detestabile sit malum ingratitudo, aequum omnimodis est, divinis nos existere gratos beneficiis. Nempe quam gratus sit nostrae in se devotioni, ipse totius boni vel gratiae largitor, luce clarius est.

Nec puto superfluum fore, si rem pietatis et gratitudinis plenam hic memoravero. Amici quidem supprimere personam, virtutes vero exprimere et cautelae et aedificationis est. Jure publicatur, quod imitabile sit. Quod autem bona intentione praedicatur, nemo bonus male interpretatur.

Igitur quidam pauperculus devoto erga sanctam Trinitatem obsequio fervebat; nomen triumphale [Col. 0100B] Patris et Filii et Spiritus sancti, per quod adversa evincuntur omnia, assidue complectebatur corde, confitebatur ore. Nam, sicut scriptum est: Turris fortissima nomen Domini; ad eam currit justus et exaltabitur. Substantia divitis urbs roboris ejus, et quasi murus validus circumdans eum (Prov. XVIII): quod idem quoque justus experiebatur plerumque necessitatibus. Qui scilicet dum quodam diluculo contemplationi et confractioni deditus, sese lectulo post vigilias reddidisset, repente carnis sensibus novo vigore permutatis, a Spiritu vehementi sublevatus in aerem est deductusque ad ecclesiam. Res pene incredibilis, sed Dei omnipotentiae non impossibilis.

Cum fores essent clausae, sic per ipsas, ac si per [Col. 0100C] aliquod concretae corpus nebulae transivit. Naturae siquidem auctor naturam, dum vult, immutat, prout vult, dispensat. Ergo difficile non fuit Sancto sanctorum clauso matris utero processisse in ortum, sed mirabilis mirabiliter humanatus sic filius esse voluit, ut Virgo maneret sancta, quae genuit. Quisquamne illum dubitet clauso item sepulcro surrexisse a mortuis, clausis ad discipulos intrasse januis? Sunt haec quidem secreta, attamen vera debent procul dubio credi, licet nequeant comprehendi. Enimvero et apostoli et alii sanctorum quidam [Col. 0101A] clausa leguntur ostia per divinam exisse vel intrasse mirificentiam.

Itaque pauperculus ille ad gradus sanctuarii depositus seipsum stupebat, seipsum palpabat manu, experiri cupiens, utrum in spiritu tantum an et in corpore illo sic advenisset; cum ecce sursum audivit mirae dulcedinis voces organicas concinentes: Dies sanctificatus illuxit nobis, venite, gentes, et adorate Dominum, quia hodie descendit lux magna super terram. Evestigio tantae coruscatio lucis sanctuario infulsit, ut solis vinceret meridiani claritatem: qua etiam ille perfusus intendit ad majus altare. Paveo, miser, extremisco, infelix, quia, dum vir pollutus labiis ego sum, usurpo tantum eloqui arcanum. Sedebat schemate sancta Trinitas vere incomparabili. [Col. 0101B] Pater aspectu coruscans reverendo ac regiis purpuratus ornamentis ex canitie capitis suorum antiquitatem praetendebat dierum. Spiritus sanctus faciei ac vestis clara jucunditate festivus, igne circumfusus liquidissimo erat, virgamque tenebat manu auream, utpote qui et afflatu accendit, et tactu erudit; cujus longaevitatem canities quoque insinuabat. In medio videbatur noster ille vivens, noster ille Emmanuel, qui ut cum Deo essemus, cum hominibus esse non est aspernatus. In medio, inquam, pendebat in cruce ille speciosus forma prae filiis hominum (Psal. XLIV), ille totus desiderabilis (Cant. V). O mitem! o humilem corde! Ipse, inclinato quam reverenter capite, gratias agebat praedicto pauperculo pro affectione, pro devotione, qua sibi [Col. 0102A] soeret obsequi. Nam continuis ille sacrosanctam passionem votis recensere unicum ac votivum habebat, crucifixi imaginem adorare, amplecti, rigare lacrymis, quas cordis funderent interiora, tergere capillis, defigere osculis, et pro unguentis gemituosas preces atque charitatis exhibere odores.

Dum ad tantam ergo visionem procidisset in terram adoraretque, ac totis animae vocibus et medullis glorificaret atque benediceret, subtracta subito gloria est illa. Qui eo statim, quo venerat, ordine ad lectulum est revocatus, ita ut in illum se demitti clare adverterit. Profecto, ut ait Salomon, talem siceram moerentibus, tale vinum his, qui amaro sunt animo, das, o Lamuel, quod interpretatur in quo Deus, ut bibant et obliviscantur egestatis suae, et doloris ne [Col. 0102B] recordentur amplius, talem utique consolationem, tale gaudium, o Christe, o dilecte, votorum humilium praebes lugentibus et contritis corde, quatenus qui te desiderant et diligunt in veritate, a te consolentur, te interdum videant saltem per speculum et in aenigmate. Assertio quippe tua est: Beati qui lugent, quoniam ipsi consolabuntur (Matth. V). Sed intermissa jam repeto.

Igitur primum volui praelibatum, unde aut quomodo supra scriptum Buloniense castrum in jus ac possessionem Sanctae Mariae Sanctique Lamberti accesserit. De situ etiam ipsius loci breviter explicandum duxi; neque arbitror usquequaque stylo succensendum pauperi, cum debeant res potius quam verba pensari.



LIBELLUS PRIMUS.
[Col. 0101]


CAPUT PRIMUM.
[Col. 0101C]

Lotharingiae dux celebris Godefridus, qui haereditario a majoribus jure Bulonium possidebat, cum Jerosolymam pereginari votum habuisset, quemadmodum in opere quod titulatur: Laurea peregrinorum Jerosolymitanorum, quatuordecim sum plenius libris exsecutus, pro mille ac trecentis argenti et tribus auri marcis Oberto Leodiensi episcopo idem castrum contradidit; vadum tamen nomine alterutrum scilicet tali conditione firmata, quatenus, si repatriasset dux, ipse facultatem haberet redimendi; sin vero minime reverti contigisset, eadem ad retinendum facultas fratri ejus Eustachio Bononiensi cederet comiti. Qui redemptione si supersedisset, tum vero in jus ac ditionem S. Mariae, Sanctique Lamberti aeterna [Col. 0101D] haereditate libera et rata possessione transiret. Igitur, duce Jerosolymis postmodum diem obeunte, et Balduino fratre in regem sublimato, comes Eustachius a Dominico repatrians sepulcro Lotharingiam venit, divertit Leodium. Multa ibi honorificentia in die Dominico Natalis ab episcopo, clero ac populo exceptus et obsequiis amplissime habitus est. Quidquid itaque in praedicto Castro habebat juris, coram testibus idoneis penitus abdicavit, tamque pro sua quam [Col. 0102C] pro fratrum suorum atque majorum salute Sanctae Mariae et Sancto Lamberto cum omnibus pertinentiis in postera possidendum saecula concessit, ad majus altare celebrata donatione, quam legali etiam per omnia tenore, scriptoque firmandam censuit omni prorsus reclamatione cujusquam sui aut fratrum haeredis vel consanguinei perpetuo interdicta.

Castrum illud in extremis situm Leodiensis episcopatus, Lotharingi Francique conterminium regni facit, tam sui natura quam humano cultu singulare, tum insolenti moenium fabrica, tum praecipitiis scopulorum et altitudine confragosa, ad haec vero spaciosa circumjecta nemoris vastitate, ac fluvio Simoi praeterfluente, accessuque, ut est perdifficile, ita et insuperabile. Illic nec piscium copia, nec venatuum [Col. 0102D] deest affluentia. Sed loci nonnunquam firmamentum habitatoribus insolentiae parit fomentum. Qua de re castrenses in finitimos quosque caedibus et rapinis, aut, quo libuisset, nocendi genere, quia faveret impunitas, fuerant plerumque grassati. Quod solerter praedictus recogitans episcopus ut tam suae dioecesis quam duorum paci regnorum consuluisset, de thesauris subjectarum ecclesiarum collatam tam dictae pecuniae summam in ejus acquisitionem contulit, [Col. 0103A] multorumque per hoc tribulationes damnaque sustulit.



CAPUT II.

Ergo ad episcopatum usque Alexandri, ab Oberto quarti, Ecclesia quieto et libero jure ipsum castrum possedit. Quo praesidente Leodiensium respublica bellorum frequentibus turbis atque principum seditionibus non minimum agitata, ecclesiarum possessiones a pravis hominibus pervasae, oppressae familiae, direpta sunt bona.

Atqui ob impunitatem scelerum malis tunc licebat uti malitia nullo judicii metu, nulla cujuslibet potestatis reverentia. Quippe statu rerum in diversa orbis Romanus dissensionum quassabatur tempestate, cum Roma duobus se divideret apostolicis, [Col. 0103B] duo reges unum scinderent imperium, duo duces Lotharingiae sibi ducatum alterutris vindicarent. Hinc malos extolli, deprimi bonos, rapere potentes, miseros perdere tempus dictabat indisciplinatum. Abstineo caeteris.

Illud autem non dissimulaverim, quod tum confidentia virtutis suae, et divitiarum multitudine obfirmatus in superbiam Godefridus exdux Lovaniensis ferro, igni, praedationibus Leodiensem est aggressus impugnare Ecclesiam. Contracto praeterea undeunde ingenti exercitu, penes castrum Dyrrachium ad conflictum processit bellicum. Dei vero intemerata Genitrice et sancto martyre Lamberto suae parti faventibus, quamvis ecclesiasticorum impar [Col. 0103C] fuerit longe numerus, caeso tamen perterritoque hostium non parvo grege, dissiluit confractum cornu peccatoris.



CAPUT III.

Talibus itaque ac diversis causarum aliis tumultibus dum urgeretur idem episcopus, dumque horsum suis, aliorsum imperialis distraheretur curiae negotiis, non domesticis modo, verum exteris quoque hostibus incursandi episcopum dabatur opportunitas. Unde Rainaldus comes Barensis, vir multae quidem potentiae sed ingenii pravi ac subdoli castrum Buloniense pervasit a custodibus tam accepta quam promissa inductis pecunia per proditionem intromissus. Qua de causa Leodiensem suspectui episcopum semper habens, veritusque nequando instrueret [Col. 0103D] contra obsidionem, praesidiis illud firmis praemunire studuit.

Post, ubi Alexander decesserat, Albero Metensis Ecclesiae primicerius, clarissimo vir editus sanguine, in episcopum est subrogatus. Qui apostolicae sedi super dolo injustitiaque pervasoris questus uti ab Innocentio secundo anathematis feriretur sententia, Leodiensis Ecclesiae supplicationem obtulit. Verum hoc et ille praecavens Romam adierat, et muneribus curialium favore comparato, quo minime id ageretur, effecerat. Apud avaros enim pecunia quam justitia pluris est. Sed etiam quod ipsum sibi castrum jure propinquitatis obvenisset, asseruit; simul quod pecuniam, pro qua Ecclesiae fuisset obvadatum, reddere voluerit. At vero episcopus pro eadem causa [Col. 0104A] Romanam secundo synodum expetens mansit inefficax. In tribus denique regalibus curiis, Conrado videlicet secundo regnante, Romanis censuram super hoc, tam regis quam procerum, interpellavit.

Verum nihil adeo profecit, ut aper idem vastatorius cum alio quodam Dominicae vineae impio vindemiatore acriori rabie spirans illustre oppidum Fossis, sancti martyris Foillani et corpore et memoria reverendum dolo similiter, furtimque aggressus, iret populatum everteretque per incendium. Noc vero quoquam obsistente (nam cives re inopina attoniti quaquaversum diffugerant) vis flammarum non solum domos ac turres, quin et sacram martyris aedem officinasque corripuit et assumpsit. Episcopalem quoque domum septaque muralia hostilis manus [Col. 0104B] pessumdedit. Alia etiam passim episcopo damna intulit. Quapropter episcopus Romam adiit jam tertio, apostolicum attentavit patrocinium, super scelerum tanta immanitate exoravit ejus judicium vel sententiam. Sed cum hoc parum prodesse perpendisset, reversus in sua per se tandem ac per suos experiri negotium intendit.



CAPUT IV.

Namque primatum conciliata suorum fidelitate, communicato assensu, et auxilii sponsione Bulonium obsidere statuit. Verum quia facto anticipasse famam, rebus nonnunquam proficit, omnia secreto agitans quod moliebatur, adversarios latuisse (voluit) quod praeventi cautius, concludi possent facilius.

[Col. 0104C] Anno igitur sui episcopatus quinto XVI Kal. Septembris cum quibusdam e principibus et delectis equitibus in obsidionem processit. Egressi tunc fuerant duo filii Rainaldi, Ugo, qui et natu major, et Rainaldus junior, excursionem in episcopium facere ac praedari, multaque cum illis militum manus in armis expeditorum. Quibus milites episcopi occurrentes congressi sunt, illosque in castrum abactos constanter obsedere ferro, ignique grassantes. Quanquam vero castrenses ampliori essent numero, tamen rati plures, quam viderent, hostes in insidiis delitescere (nec enim tam arduum opus, tam paucam multitudinem aliter praesumpsisse), dam libere possent egredi, aut ingredi, sola tenebantur formidine [Col. 0104D] inclusi. Loci item firmitudine confisi eo vilipendebant obsidentes, ut totam noctem epulis commodantes ac citharae pueros et puellas agere choros in eorum irrisionem praeciperent, maxime cum illos, qui praerupta montis jam occupassent, abegerint, et quosdam peremerint.

At episcopus et qui cum illo erant, stationem castris praescribere, tentoriorum instituere diversoria, tum noctu et interdiu excubias et custodias agitare, parati semper esse, nequando aut obsessi erumperent, aut comes Rainaldus, quod saepe fama minabatur, repente cum exercitu incurreret. Abundabant vero rerum commeatu necessariarum, laetaque ministrabant equis pabula circumjacentes agri, necdum demessis segetibus ubere gleba praediti. [Col. 0105A] Hostium inserviebat usibus molendini officina penes fluvium Simoin instituta, quae ad victum dum esset accommoda, spe ad resistendum illos armaret non minima. Cujus quidem rotas ut celerior incitasset motus, aquae artificioso contextu sepium retentae collectiores atque rapidiores superinfluebant. Quin et ipsi officinae suum erat praesidium, quo ex hoste defensaretur.

Intendit ergo hanc intercipere Heinricus comes Namurcensis, hortatusque socios fluvium primus irrumpit, quatenus disruptis aquarum retentaculis [Col. 0105B] in proprium eas alveum reflectant. Quem tres balistarii [Col. 0106A] appetentes jaculis, uno anteriores armos equi, quem sedebat, alio crus ipsius, tertio nihilominus ejusdem equi transfigunt ilia. Quo ruente sessor in flumen una decidit. Clamor utrinque oritur ingens spectantium, efferuntur hostes gaudio. Comiti nec mora socii subveniunt, ab inter undis pertrahunt. Sed injuria irae indignationisve stimulus est. Ne diu itaque hostes laetarentur, alligato comes vulnere ad coeptum opus acrior redit, nec abstitit, donec disjectis obstaculis ad liberum aquas cursum revocasset. Sic obsessorum gravi dispendio eidem [Col. 0106B] officinae molendi exemit officium.



LIBELLUS SECUNDUS.
[Col. 0105]


CAPUT PRIMUM.
[Col. 0105B]

Interea cum ob difficultatem et suspectas locorum angustias nullus adire castra vel importare quidpiam auderet, necessariae obsidentes deficere res coeperunt. Proinde legatis episcopus quoquoversum nuntiis de toto equites ac pedites episcopio convenire edixit, affatimque victualium conduci necessaria in expeditionem. Tunc certatim confluentibus copiis assultus plurimi agebantur. Oppugnabant hi, repugnabant illi. Vulnera mortesque hinc et inde. Neque autem ab obsessoribus quidquam omittebatur, quod fore in rem contra obsessos credebatur. Dum firmitas vero loci difficultasque omnia impatiens despiceret, solum illud in spem adduxerat obsidentes, uti profligarentur fame, quos [Col. 0105C] humana fortitudo vel ingenium minus valerent subigere. Obsessis igitur omnes egrediendi seu ingrediendi praecludere aditus moliebantur.

Ea dum agerentur, nutu Dei omnia suaviter disponentis episcopo et majoribus Ecclesiae visum est, ut venerabile beati Lamberti corpus, de loco motum suae pausationis, ad castra deportaretur, quatenus praesentia vel munimine tanti patroni amplior accresceret animus exercitui, atque ubi virtus cessisset humana, divina per suum operari martyrem dignaretur omnipotentia. Nam principes quoque exercitusque omnis, populus denique civitatis, qui edicto erat episcopali processurus, id summopere efflagitabant. Quocirca licet multa haesitatione, multo deliberationum tractatu, postremo tamen complacitum [Col. 0105D] est necessitati tantae satisfieri. Quod etiam approbasse martyrem, cum successu rerum, tum et revelationibus et indiciis est quibusdam satis compertum, asseverantibus loci custodibus, quod tantis plerumque motibus circa dies illos feretrum, quo felicia claudebantur pignora, concussum sit, tantus terror incesserit divinus, uti non auderent illo, presertim noctibus accedere aut ingredi. Nam obstupescunt carnalia, dum emicant spiritualia.

Ad cumulum profecto tuae glorificationis hoc agebatur, o martyr, o decus et gloriae corona Leodiensis, quod a loco transferebaris pristinae quietis, quatenus tua per te reciperes, quia jam cohaeres Christo factus in regno nullius nisi propter tuos egens factus esses.



CAPUT II.
[Col. 0106B]

Igitur VI Kalendarum Septembrium convenientibus tam monachis quam clericis atque numerosa diversi sexus et aetatis frequentia abbates, virique religiosi subeuntes in secretarium cryptae, quod tantum asservabat thesaurum, debita sacrum feretrum reverentia extulere, mellitisque laudum convenientibus in voce exsultationis et confessionis personantibus in medio est ecclesiae locatum. Multa ibi vota, multae preces ac lacrymae fusae. Sancti quoque virtus praefulsit mirifice.

Quaedam mulier, quae capitis obsurduerat dolore, cum occurrisset ad feretrum, opemque fideli affectione, pio lacrymatu implorasset, subito in verticem grave quoddam pondus superne sensit decidisse, [Col. 0106C] et quasi duos ferri duculos utrique auri penetrabiliter infixos. Ex quo terrae consternata dum ita coelesti medicamine sensum audiendi plene recuperasset, Deo et martyri gratias reddidit.

Denique puella quaedam passionis trino genere miserabiliter agebatur. Modo etenim febre, modo paralysi, interdum epilepsiaco quassabatur incommodo. Super qua nimium parentes affecti votum martyri vovere, illiusque ad martyrium cujuslibet speciei oblationem infirmae aequilibratam deferre statuerunt. Piae supplicum devotioni pia sanctae Trinitatis operatio adfuit, quae actutum puellam eisdem ad integrum passionibus liberavit.

Puer quoque erronei sensus ac turbidae mentis in [Col. 0106D] sobrium rationis statum compositus est. Alia etiam provenisse sanitatum ferebantur remedia. Sed miracula pro augenda fiunt devotione credentium. Fit ergo ad devotionem provectior, qui est ad credulitatem inclinatior. Tunc primi atque saniores provido solliciti metu ne quid forte tristius super martyris corpore accideret si delatum in castra foret (nam bellorum incertos eventus esse, atque nunc isthinc, nunc illinc adversa misceri et prospera), decreverunt, ut resignato eodem feretro inde levaretur, tutiorique interim loco reconderetur. Quod videlicet sunt exsecuti abbates religiosi, et ad hoc electi prohabiles viri, qui beata ossa penes altare sanctae crucis situm in oratorio eidem basilicae adjuncto ingenti, sicut per erat, metu ac devotione ad [Col. 0107A] nocturnum transposuere silentium. Aliquas tamen in ipsum feretrum reliquias reponentes denuo signaverunt, et hoc ad castra exhibere perferendum.



CAPUT III.

Nec quievit pietas populi vovere vota, oblationes offerre, donec inde sublatum cum tabula operose fabrefacta, cui Dominicae crucis portiuncula inesset, castris deportaretur, choris monachorum atque clericorum tanto Patri debito affectu et veneratione prosequentibus, atque canticorum officio usque Mosam fluvium per publicum montem deducentibus, per sanctorum coenobia, inibi constituta honorifice prius decantatis laudibus.

Neque popularium defuit ingens turba, suas ipsi [Col. 0107B] laudes, sua personuere cantica. Verum loculo venerabili excepto navi devotus grex pium pastorem multa obsecratione et lacrymis commendans, uti prospere abiret, prosperius rediret, quia gressu non ulterius valebat, diu tamen voto sequens et oculis in sua tandem rediit.

Concurrebat autem undique obviam feretro sancto de vicis ac villulis utriusque sexus multitudo: fiebantque sanitates plurimae tam medicabilis ligni virtute quam beati martyris merito et oratione. Ad Nandriensem quippe villam ubi ventum est, homo languidus, quem acerba membrorum contractio dissolverat, ipsi feretro applicitus, exorataque sancti clementia celeri est sospitate instauratus. Deinde in villa Phriere caecus lumen recepit oculorum. Unde [Col. 0107C] cum esset digressum, quidam miles, qui quartano diu typo laboraverat, et capitis valetudinario urebatur assidue, ubi salubrem attigisset loculum, suppositisque humeris aliquanto tulisset spatio, incommodis fuerat liberatus. Qui etiam armis protinus [Col. 0108A] resumptis officiosas retribuens gratias secutus in expeditionem est.

Secuta dehinc nocte apud villam Uphei [hodie Oufes] mansione disposita, ubi praesto abatur Leodiensis exercitus, devota fidelium sedulitas cum incolis loci celebre exegit pervigilium.



CAPUT IV.

Inde matutino dum movissent, advenit qui diceret, sequenti die, III videlicet Kal. Septembris, Rainaldum comitem cum quingentis equitibus, et quindecim peditum millibus bello conflicturum. Quapropter accelerato itinere prono jam in occasum sole Thelim villulam venere. Ibi cives paulo ante Hoienses hospitati, sed hospitum humanitate hostiliter [Col. 0108B] abusi annona et rebus eos necessariis fuerant populati.

Nocte ergo media directo exercitus ad episcopum Veredario, qui super bello disceret, cum postera in lucem jam aurora erumperet, exinde progressi Vilantiam properato villam contendere. Illuc rediens legatus bellum eo procul dubio futurum die nuntiat. Sed formidolosos sinister facile rumor enervat. Unde complures inepta formidine fracti, soloque auditu vulnerati sunt. Diffidentia ergo subterfugere muliebri. Ac caeteri cum vitalis ligni, tum sancti martyris confidentia potius quam ferro armati, per angustos semitarum tractus in auxilium sociis maturaverunt pectore virili. Ab utroque autem exercitu missi exploratores, qui quomodo sese partes haberent, vestigare [Col. 0108C] ac referre deberent, dum sibi occurrissent, taciti ac dissimulantes ad socia se castra retulere, atque hostes quidem ex suis cognito, quanta obsidentium, quanta eorum, qui tunc confluxerint, esset copia, satius probaverunt conatu temerario absistere, quam periculum in se ultro arcessere.



LIBELLUS TERTIUS.
[Col. 0107]


CAPUT PRIMUM.
[Col. 0107C]

Posteaquam fuerat auditum in castris Dominicae crucis insigne cum tanto adesse patrocinio, ab episcopo exercituque, pro exspectatione belli instructo, armis occursum est. Ea igitur incessit laetitia, eae choros ducentium voces insonuere, uti existimasses arcam foederis Domini exercituum tunc excepisse Israel. Et sacrum quidem feretrum intra paratum sibi tentorium in loco, qui Pratum Sancti Lamberti dicitur, receptum, deputatisque custodibus, et qui congruis temporibus divinas dicerent laudes, clericis, quidnam in se contineret, quantam detulisset opem, mira coepit continuo declarare potentia, ut liquido patuerit omnibus venisse Deum in castra.

[Col. 0107D] Enimvero ad praesentiam ejus, qui erant in castro sive praesidiis, et invicto se loci situ inexpugnabiles arbitrabantur, subita hebetudine ac metu quasi fulmine tacti, per hoc, si mens non laeva fuisset, sibi animadvertissent praedici quod tali forent machina expugnandi. Quinetiam Ugo, qui haereditario jure ipsum post patrem possidere castrum acceperat, [Col. 0108C] dum viso eminus feretro, juvenili arrogantia insultaret, toto statim dissolutus corpore coepit tremere, sensuque perdito retrorsum ruit: excors et insolens qui non intellexisset, cujus indigne fieri cohaeres attentaret. Sed ubi paulatim sese resumpsit, Rainaldum fratrem cum primis e familiaribus seorsum evocat, quantum terroris patiatur, aperit, intentionem in eo suam esse, quatenus sancto martyri satisfaciat, suumque castrum illi restituat. Super quo etiam voluntatem esse patris quaerendam, ac sibi, quo urgeatur, periculo insinuandum. Se omnimodis obsecrare, ut pereunti paterna pietate prospiciat. Quod petebat, sese exsecuturos illi compromittunt.

[Col. 0108D] Induciae ponuntur in hebdomadam, intra quam hoc ipsius referri potuisset. Leodiensis acies tertio, postquam advenerat die, post missarum agendam, post salutis commonitorium et peccatorum absolutionem armis accincta, praesidium, quod superius dictum tuebatur molendinum, aggreditur. Hoc etiam eadem cum officina injectis ignibus absumit, plures [Col. 0109A] sauciati utrinque, et aliqui lethaliter occubuere. Quin et sacerdos quidam, dum periculo incautius se exposuisset, a balistario capite trajectus interiit.



CAPUT II.

Evolutis induciarum diebus cum praescriptus juvenis suos requireret quid egissent, quid super salute sua tractassent, vel patris quae esset sententia, ubi nil actum intellexerat, gravi stomachatus indignatione, volentibus, inquit, sive nolentibus, quod suum est, sanctus recipiet. Sed en ego divina plector animadversione, et vestra faciente obstinacia crudeli en morior! Verum, o milites, o amici, si qua mei vos movet miseratio, si misero parcitis, inite jam demum mihi ac vobis salubre consilium. Dum [Col. 0109B] instaret vehementius, illi ultra non ferentes eum tam dire anxiari, nocte secuta per abditos silvarum calles misere castri procuratorem et militiae antesignanum, qui ad patrem illius rem perferret, ac referret sententiam. Qui juramento etiam firmavit, quod sequenti haud dubie Dominica revertetur, nisi forte aut hostili captione, aut morte praeventus. Sed ab eo fides neglecta, posthabita est sponsio. Nec enim peregit legationem, nec rediit ad socios, sed cuidam militi adjunctus de his quae in castra convehebantur, praedationes agebat.

Juvene qui morarum fastidiebat tarditatem, condicta denuo die a suis exquirente, quaenam voluntas seu deliberatio patris esset, ac respondentibus se nuntium misisse quidem, minime vero esse reversum: [Col. 0109C] tum acerrimo luctu ille aestuans et mente captus horrendo coepit modo agitari, seipsum discindere, manus brachiaque dentibus appetere, ad sancti velle feretrum prorumpere. Verum ligatus a ministris penes remotiora continebatur, divulgato, quoniam aegrotaret. Sed nullam eo admittente quietem, imo quae sola sibi libera remansissent labia, linguamque morsibus lacerante, idque inter inconditas crebrius voces perstrepente: Quaerite consilium, quaerite, sui moerore et anxietate circumfusi statuere Rainaldum fratrem ejus tam tristis nuntium rei apud patrem fieri; fortasse praesentis aspectu, absentis alterius filii traheretur affectu, parvipenderetque alienam haereditatem, ob quam tam gratum amitteret haeredem.

[Col. 0109D] At cum adolescenti processuro electissimum vellent equum exhibere, itatenus bestia neque ictibus urgeri, neque hortantium potuit vocibus moveri, ut fixo gradu in simulacrum putaretur obriguisse. Qua scilicet difficultate facta accessit experimento etiam artis industria. Nam ipsius equi velavere oculos, agebantque, quatenus vel sic procederet. Quia vero non est consilium, non est conatus contra Dominum, haerente illo astus solertiaque exinanita est hominum. Ita ergo adolescentis iter impeditum.

Possessor autem equi molestissime habens tanti se usu vehiculi destitutum, ne deficiens quoque in mortem conspexisset, sequenti die armigero jussit, si quo posset pacto aquatum illum producere, et [Col. 0110A] alicui saltem adversariorum attribuere. Quod ultroneum statim minantis sequens arbitrium a montis est supercilio ad aquam deductum. Unusque militum mox ascendit transductum, et bello habile, et cursu probavit praestantissimum.



CAPUT III.

Igitur conjicere castrenses poterant, sese divinitus impediri atque superiori bestiae repugnantia suam rebellionem pertinaciamque coargui. Nec minus porro in eis quam in juvenibus illis notam fecit sanctus virtutem suam, qui post furoris quidem contentionumque jurgia plerumque tanta adversum semetipsos armabantur insania, uti alterutros gladiis appeterent.

Horroris quoque ac terribilis cujusdam pavoris [Col. 0110B] tetra super eos caligo incubuerat. Sicut enim postmodum fatebantur ipsi, singularem tunc in eis animadvertisse miseriam fuit, cum exteriori non solum obsidionis vallarentur angustia, verum, gravius quo nihil esset, intestino discordiae malo sua lacerarent mutuo viscera. Quo contra dum captivus quidam, qui plurimum jam tempus illic fecerat in compedibus, virtutem martyris invocasset, ex edito se turris loco deorsum mittens quamlibet devolutus per asperrima sit praecipitia, non solum laesionis tantum nil pertulit, quinimo vincula, quibus stringebatur, superno soluta beneficio ab eodem sunt ante feretrum deportata, et in argumentum tantae virtutis appensa. Etenim fides ac devotio merentur gratiam; perfidia et praesumptio incurrunt offensam.



CAPUT IV.
[Col. 0110C]

Aedificabatur interea grandi opere machina, quae plurimam polliceretur spem adversarios opprimendi, quam scilicet manus artificis volubilem construebat solidissimis subter rotis quatuor insertis. Desuper vero stationem, quae dimicantes contineret, crudis diligenter boum tergoribus vestiebat, quo tali obstaculo missilia hostium impacta frustrarentur. Locus quoque, per quem illa trahi placuerat, nemore expediebatur, ubi complanato ad montem accessu adversum munitionem ipsius tuentem montis fastigia, applicari debuisset, quam dum milites loricati admodum mille quingenti adnisu spectabili traherent, ruptis subito funibus humi concidere, talique sunt illusi infortunio.

[Col. 0110D] Quin et ligneum parabatur instrumentum, quod super Simoin trahendum, observantibusque intus balistis, ne obsessi aquam haurire descenderent, esset inhibiturum, nec non sagittariis e castro jaculantibus objiciendum. Sed cum deflueret tempus, in exstruendo taedere populum coepit morarum, praesertim dum et profusior intemperantia priorem abundantiam gravi exclusisset victualium inopia, gravemque gigneret continuus imber intemperiem.

Porro et milites, qui quolibet illustri facto suam emittere industriam cuperent, contra principes jam causari super rerum dilatione, et quod nihil agere praeclarum juberentur. Sed virtus profecto divina suo reservabat martyri triumphales titulos. Sic [Col. 0111A] namque cuncta sapientium ingenia, sic cunctae consultationes fluctuabant, ut, quod deliberatum vesperi esset, postero mane vix aliquando agi placuisset. [Col. 0112A] Huc etiam accedebat, quod Rainaldus comes plurimas contrahere copias, instanterque moliri bellum ferebatur.



LIBELLUS QUARTUS.
[Col. 0111]


CAPUT PRIMUM.
[Col. 0111A]

Cum se igitur plurimi subducerent, taedio alii, alii victus indigentia exhausti, decrevere primores machinarum ulterius non praestolari consummationem, quin potius totis in commune viribus adversum praedia hostium congressus experiri.

[Col. 0111B] Ad quintum decimum itaque Kalendarum Octobrium, qui dies glorioso splendescit natalitio beati Lamberti, ut se in expeditione quisque pararet, edictum est in castris. Nam eo magis die virtus sancti sperabatur adfutura praeliatoribus suis. Tum vero exercitu peditum, qui centenorum aestimabatur millium exceptis equitibus, quorum tria essent millia, certatim ad assultus concurrente, infinita lignorum, ramorumque a silvis congeries advehebatur. Qua sub ipsa munitione aggesta, ignibus admotis nitebantur suscitare incendia. Sed vento vehementi ex adverso aspirante injuria fumi simulque flammarum globis oppugnantes affecti absistere cogebantur. Ita nihil eo conatu profecerant.

[Col. 0111C] Verumtamen ibi quoque tunc operata est manus martyris. Quanquam enim inconsultius plurimi pugnarent, ac nudo corpore, et obviis pectoribus fuerint hostibus expositi, nullus tamen fuit, qui se illo quereretur fuisse assultu gravatum. Ac militaris summopere cohors communita ferro per abrupta montis reptabundo vix gradu conscendit, atque inter duas munitiones, quas ante majus castrum comes exstruxerat Rainaldus, constitit. Quae profecto res non minimam foret hostibus necessitatem allatura egrediendi vel ingrediendi facultate interclusa. Tanto autem dissensionis furore miseros ille dies induerat, ut suae defensionis ac salutis immemores ferali potius invicem rabie baccharentur. Sensu etenim ferae induitur, qui Deo repugnare nititur. Verum jam [Col. 0111D] hespero diem claudente descendit exercitus de monte, militibus duntaxat loricatis studio acriori urgentibus inclusos.



CAPUT II.

Venit tunc in castra Heinricus comes Salmiensis, ex sorore ortus Rainaldi comitis. Hic ab episcopo et principibus petitis atque impetratis induciis collocuturus nepoti suo Ugoni, quem esse inaequalem audierat, et tam illos quam caeteros ad deditionem hortaturus in castrum successit.

Ea nox tetrae caliginis situ inhorruit inclementia nimborum pugnacique austro, placida serenitatis coelo quiete ejecta. Discussit castra saeviens procella, et affecit inundatio; sed laudabilis sufferentiae exercitus scutum objecit incommodo. At milites, qui [Col. 0112A] pernoctabant in monte, hic quidem nec aliquam intemperiem, nec armorum pertulere onera, eo quod gloriosa sui patroni protectio illis in securitatem et in absconsionem fuerit a turbine et a pluvia. Comes denique, viso juvenis tam exitiali malo, divinam esse ultionem animadvertit, compunctusque in lacrymas, [Col. 0112B] ut simile caverent, reliquos admonuit. Unius etenim plagam pluribus debere fieri cautelam.

Accepta proinde ab universis sponsione, quod nisi intra dies septem a Domino suo illis subveniretur, se et castrum dederent, quatenus idem Ugo ad feretrum martyris efferretur, et ab episcopo solveretur excommunicatione, et eorum quae in sanctum deliquisset, veniam mereretur, obtinuit. Verumtamen talis interjecta pactio est, ut quousque fieret deditio, ipse juvenis apud episcopum obses detineretur. Quin et frater illius Rainaldus, qui ne fieret deditio pertinaciter restiterat, gravi confectus dolore membrorum, ad feretrum perducitur, sancto satisfacit, voto se obligat, quod res ejus nulla ulterius [Col. 0112C] temeraret pervasione, dummodo imminens evadere periculum meruisset.



CAPUT III.

Nonnulli etiam adversariorum, alii alio ultionis modo multati sunt, ne quis leve aestimaret manus mittere in Sanctum Domini.

Interea Ugo cruciatuum longo angore consumptus, multumque martyris nomen inclamitans diem clausit extremum sane per hoc insinuans, quo indignante compulsus sit ad exitum.

Ad cujus scilicet patrem comes praefatus maturato proficiscitur; supernae indignationis iram, primogeniti mortem, alterius incommoditatem, suorum miserias exponit attonito, suadetque sibi tandem ac suis consulat. Cum res enim tam in arcto sint, cedendum [Col. 0112D] esse, et debere dimitti quod nequeat retineri. Itaque perpendens barbarus ille, quia velle Divinitati repugnare conatus esset humanos excedere, malorum violentia extorsus in deditionem consensit anno a pervasione duodecimo. O diem triumphalem! Tunc plane sicut sol in ortu suo rutilat, ita martyris nomen effulsit magnificentia, qui de coelo contra hostes dimicans, quod penitus non potuissent humanae vires, divinae virtutis hoc peregit potentia.

Ejectis igitur e castro adversariis XI Kal. Octobris intromissum est splendido cum triumpho feretrum venerabile et in medio ecclesiae locatum, quae camerato transvoluta opere decentis structurae reddit aspectum. Haec sancti Baptistae Joannis sacrata est ad titulum, quem Lambertus splendide imitatus [Col. 0113A] aeque occubuerat propter justitiae et castitatis testimonium. Dicebantur itaque laudes Deo secundum multitudinem magnitudis ejus; praeconia martyri, [Col. 0114A] quoniam humiliasset sicut vulneratum superbum, et in virtute brachii sui dispersisset inimicos suos.



LIBELLUS QUINTUS.
[Col. 0113]


CAPUT PRIMUM.
[Col. 0113A]

Triumphatis hostibus postquam noster fortis armatus sua recepisset, omniaque illius jam in pace disponerentur, suam repetere Leodium placuit. Unde celebratis post biduum mature missarum solemniis, feretrum plaustro superpositum ad oppidum Deonantum est subvectum; inde Namurcum petitur. Illic puero septenni caeco a nativitate videndi per [Col. 0113B] martyrem usus provenit. Apud Andetennam quoque clericus acerba corporis valetudine exhaustus ab ipso pene mortis hiatu ad vitam retractus est et salutem. Nec Hoiense oppidum tam medicabilis gratia praeteriit. Ibi contracto, quem nunquam ambulasse testarentur parentes, novi gressus officia indulsit.

Jam porro ubi feretrum navigio Leodium peraccessit, triumphali coronata gaudio tota se in occursum civitas effudit, plausibilibusque canticis, ac festis ordinibus duci emerito pompae morem praetulit. Exceptumque in portu Sancti Jacobi a monachis et clericis ecclesiastico cultu, atque per insulae monasteria deportatum, redditisque canora modulatione hymnis, ad majorem denuo est ecclesiam relatum. [Col. 0113C] Corpus deinde beati martyris ab altari S. Crucis, penes quod repositum fuerat, levatum est, decentique illatum feretro, in medio ecclesiae debitis asservabatur obsequiis. Nec supernae destitit pietatis munificentia, quae ad probanda illius merita iterare sit dignata salutis opera. Nempe dum quidam languidus, quem totum possideret aegritudo, ad ejus martyrium deferretur vehiculo, gratia sanitatis illius fidei occurrente in itineris medio antiquo decem est leprosorum salvatus exemplo, qui dum irent ostendere se sacerdotibus, jubente Domino, priusquam pervenissent, mundati sunt ab leprae incommodo. Exsilivit ergo, stetit, et ambulabat ille homo, et omnis plebs, ut vidit, dedit laudem Deo.

[Col. 0113D] Quemdam quoque captivum quem in vincula arctamque custodiam barbaries conjecerat hostium, se invocantem exaudivit, ut eriperet pii martyris meritum. Nam subito dissiluere, quibus vinciebatur, boiae, sicque indepta fugiendi opportunitate, ut suum honorificaret liberatorem, easdem pro virtutis indicio ad ecclesiam detulit cum gratiarum actione. Sed sanctorum vera beatitudo signorum non eget testimonio. Quocirca vanum aestimo his superaddere plura, cum prorsus pateat indubitate, infinitaque astipulentur documenta, sancto martyri apud Deum nihil esse impossibile. Verum acta haec Dominicae Incarnationis anno 1141, indictione IV, regnante Romanis Cunrado secundo, anno regni [Col. 0114A] ejus quarto, episcopatus autem domni Alberonis secundi quinto. Laudes meritorum ipsius et mirabilium, quae fecit, praeconia posteris mittent saeculis, ut omnis cognoscat generatio.



CAPUT II.

Praeterea dum filii hominum irritarent in vanitatibus suis Dominum, abutendo maxime immoderatis cultibus et lasciva superfluitate vestium, et [Col. 0114B] ipse in virga et verberibus visitaret iniquitates et peccata eorum, ita ut in quibusdam mundi partibus interdum ipsa hominum corpora illaesis vestibus, interdum ipsae vestes igne invisibili arderent intactis corporibus, plagae tam horrificae pavens urbs Leodiensis potissimo duxit remedio praeoccupare faciem Domini in confessione, poenitentia et litaniis.

Quapropter etiam visum est ut beati Lamberti corpus per loca sua deberet vicosque deportari, quatenus tanti patroni merito et sanctificatione tueri, conservari meruisset. Id magno affectu et celebri devotione monachorum, clericorum, ac popularis frequentiae actum est. Verum, quod sine gemitu et dolore non dixerim, quidam laicorum se [Col. 0114C] ingerentes, ac feretrum deportatione indebita temerantes martyris potius exacerbavere iram, quam commeruere gratiam. Nam praesumptio magis est quam religio ab indignis sancta contingi. Sinistris evestigio rebus hoc probatum est.

Etenim civitatem casuale corripiens incendium, cum per eadem maxime loca, quibus fuerat portatum, totis se laxasset habenis, non praeclaras domos tantum, infinitasque supellectiles, verum ecclesias quoque, moenia, seu turres aut est depastum penitus aut non mediocri demolitum jactura. Nec evaluit ad obsistendum conatus aliquis vel opera, quin voracibus flammis subsideret urbis pars maxima et venustissima. Sed equidem, uti postea comperimus, sine divina hoc ultione non accidit, dum flagitia [Col. 0114D] inhabitantium pessima ignes tam validos accendissent, quod non solum proxima, sed etiam longinqua halitu ipso scintillisque minimis inflammarent.

Memorabile vero quiddam interfulsit, quia matronae cujusdam habitaculum quamvis esset ligneum, tamen evasit discrimen. Ardebant undique grandes ac muratae domus; habitaculum illud sinuamina flammarum horrendo circumdabant camino, sed durabat illaesum. Quin et sancti Georgii martyris contiguam prorsus ecclesiam absumpsit incendium; illius habitaculi aridam ac pene cariosam parietum fabricam innocui allambebant vapores, quorum tanta vis esset, ut saxa quoque dissolveret. Sed [Col. 0115A] enim piorum plura sunt bona, quae homines lateant, Deo manifesta sunt. Proinde credendum est, quod pia conversatio mulieris hoc meruerit, ut circa illam prisci novaretur saeculi miraculum, quo tres pueros nil penitus laesit, imo clarificavit fornax Chaldaeorum.

Conjiciebant tamen plurimi, sanctum illi Bartholomaeum praesidio adfuisse, cui summopere devota existeret, ad cujus quoque ecclesiam ante aliquot dies pallium obtulisset. Nec equidem minus reticendum, quod ignis, cum ad quamdam ejusdem apostoli officinam circumquaque tempestatis instar saeviendo pervenisset, repente conciderit. Attollebantur interdum cumuli flammarum velut indignantes ibi subsistere, et aedificium invadere certabant; [Col. 0115B] sed in semet relabebantur, sed minuebantur. Nam gloriosus ille suspendentis aquas filius meritorum eos fluentis restinguebat; nec ibi jus periculum habuit, ubi se patronum Bartholomaeus exhibuit.

Frequentes praeterea motus ac turbae, et ab sicariis Arduennensibus furtivae aggressiones et caedes, aliaque passim nostrae civitati incommoda tunc obtigere. Quod scilicet hominum genus, cum se potissimum latibulis tueatur silvarum, impunitatemque difficultatibus aucupetur viarum, plurimum nonnunquam nocere, non facile vero circumveniri aut opprimi potest.



CAPUT III.

[Col. 0115C] Elapsis post haec duobus fere annis, venerabile martyris corpus in crypta, sub altari S. Trinitatis, ingenti cum gloria et honore XIV Kal. Januarias est relocatum, per hoc scilicet temporis spatium tum feretro quam secretario eodem, auro ac gemmis, tum et lapideis extrorsum tabulatis, superiorum triumphum operosa repraesentantibus sculptura, praeclare adornatis. Sancitum insuper episcopali est auctoritate, idipsum Ecclesia Leodiensi probante, ut IV Kalendarum Maiarum ejusdem triumphi, necnon et translationis (quia idem martyr de Trajecto in Leodium est translatus) solemnis in posterum agatur memoria, quoniam IX Kal. Januarii ipsa primitus translatio facta, eo die propter Dominici Natalis vigiliam debita non posset celebrari [Col. 0115D] honorificentia. Quae nimirum qualiter a sancto sit Huberto divina olim admonitione peracta, quot et quantis virtutum signis tunc mirificaverit Dominus sanctum suum, quia reperitur a multis multimode conscriptum, visum meae est parvitati inde habere silentium. Attexere vero opportunum reor, qualiter anno quoque ab Incarnatione Dominica 1153, virtus martyris erga suos Leodienses claruerit. [Col. 0116A] Nam dare operam sanctorum laudibus clarae sedulitatis est; nec carebit praemio devotus laudator, si ejus, quem laudat, sedulus fiat imitator.

Inter Heinricum episcopum, qui suprascripto successerat, Alberoni, et comitem Namurcensem Heinricum graves inimicitiae a factiosis sunt hominibus conflatae, ita ut plurimorum infligerent sibi damnorum incommoda direptionibus atque concremationibus villarum seu ecclesiarum, et hominum utrinque caedibus saevirent. Ad postremum decernere bello comes non est veritus, equitumque collecta peditumque manu Andetennam accessit, villam penes Mosam fluvium sitam, contra quem processit episcopus, licet equitum minore numero. Leodienses enim Hoiensesque cives dum classe processissent, [Col. 0116B] metuens episcopus ne adversariorum illos equitatus incursaret, sequi non distulit. Ea praeventus necessitate equestres aggregare copias minus occurrerat. Sed procul dubio Christus martyrem suum hoc etiam destinarat triumpho glorificare.

Kalendas siquidem Februarias cum armatae in pugnam acies concurrissent, tanto repente pars hostium stupore alligata est ut se imbellem ipsa stuperet, etiam ipsis quodammodo telis ad feriendum tardioribus. Primi ergo et electi eorum equites dejecti et capti sunt, fugae caeteri consuluere, et quibus nonnulli vel sauciati vel comprehensi. Pedites aut concidere ferro, aut funibus abstracti sunt, nisi quos pedum salvavit velocitas. Efferimur ergo [Col. 0116C] Ecclesiae glorioso successu, neque dubitamus accidisse quasi miraculum a Deo. Etenim dum adversariis nec virium copia, nec armorum defuerit experientia, adeo ut securi victoriae funes quoque quibus abstraherent victos deportarint, ne unus tamen ecclesiasticorum aut vulneratus aut captus est.

Igitur victores quia parcerent victis, et maxime quia celebritas instaret sanctae Dei Genitricis, omissa fugientium insecutione, triumphali cum tripudio in sua regressi sunt. Sic Moab ille, cujus audivit Ecclesia superbiam, quod superbus sit valde, fractus quidem est armis, sed non fractus animis, quoniam superbia ejus et arrogantia ejus, et indignatio ejus, plus quam fortitudo ejus.

[Col. 0116D] Tu porro humilis, gloriose, tu martyr victoriose, cui floribus gratiarum et laudum scripti hujus coronam qualemcunque texui, omnia tuis supplicibus adversantia invictae manu miserationis exclude, vultuque respiciens sereno vide et visita vineam Leodiensis Ecclesiae, tuoque irrigatam sanguine et fecundatam corpore sub umbra alarum tuarum ab impiis atque affligentibus aeternaliter protege.




[Col. 0117]
VITA EURACLI LEODIENSIS EPISCOPI QUADRAGESIMI QUINTI AUCTORE REINERO.
(D. Bern. PEZIUS, Thesaur. Anecdot. IV, 155, ex cod. ms. S. Laurentii Leod.)



INCIPIT PROLOGUS.

[Col. 0117A] Quantum honorificentiae, quantum gratitudinis Euraclo, gloriosi memorialis episcopo, Ecclesia Leodiensis debeat, operae pretium est recolere scripto, quam scilicet moribus, doctrinis, basilicarum structuris tantopere excoluit, in hac Domini vinea vere operarius solers atque industrius. Propterea mercedis aeternae non est fraudatus denario. Fidelis est enim et verax, cum quo convenit eodem ex denario vineae Dominus, qui reddat unicuique secundum opera ejus.

Euracli utique gesta quoniam fuere praeclara, fuerant et praeclaro digna scriptore, qui peritia dictionis bonae secundum Prophetam diceret justo, quoniam bene, quoniam fructum adinventionum suarum comedet. Dixerunt et quidam scriptores [Col. 0117B] aliquid de illo, sed minus bene, quia minus diligenter aut plenarie. Sparsim igitur dicta exegit quorumdam fratrum benevola simulque importuna [Col. 0118A] petitio, ut in unum colligerem, et diligentiore stylo facerem ex pluribus scriptis unam scriptionem, quemadmodum feceram in describendo Vitam S. Wolbodonis Leodiensium item episcopi.

Verum exilis ego ingenii ac nullius scientiae conscius excusavi et reluctatus sum diutius, intra me illud versans poeticum:

Sumite materiam vestris qui scribitis aequam
Viribus, et versate diu quid ferre recusent,
Quid valeant humeri. (HORAT., Ars poet. 38, 40.)
Quoniam vero charitas secundum Apostolum benigna est, nec quaerit quae sua sunt, sed quae aliorum, et omnia sustinet, quanquam supra vires meas perpenderem esse negotium, tamen parvi [Col. 0118B] tandem petentibus, malens imperitiae notam subire quam benevolentiae fratrum non obedire.



INCIPIT VITA.
[Col. 0117]


CAPUT PRIMUM.
[Col. 0117B]

Egregium Leodiensis Ecclesiae decus, claro Saxonum Euraclus sanguine fuit oriundus. Ipse apud Coloniam Agrippinensem ad litterarum dispositus [Col. 0117C] rudimenta, tantam postmodum in divinis aeque et humanis assecutus est scientiam, ut summis par esse philosophis jure censeretur, praesertim cum venustatem corporis mores etiam inaurarent splendidi, et juxta Salomonem in facie prudentis luceret sapientia.

Veronae autem Cisalpinae, quam vulgo Bonnam dicunt, magisterio praeditus scholarum, mira benignitate tam suos scholares quam universos studii ad se causa confluentes erudiebat, et sese contemperans quibusque et acclinans his solidum quidem doctrinae cibum, illis lacteam quasi maternis praebebat ex uberibus alimoniam. Flaccus Rebius Minutio Rutilio conscholastico suo Donatum describens grammaticum, super quavis ratione, inquit, [Col. 0117D] consultus dicebat breviter omnia et furibunde, ita ut nec a discipulis auderet interrogari. Quocirca [Col. 0118B] furore dum saepius perstreperet, obscenisque esset tam membris quam moribus, ordine senatorum et curia pulsus est, dum senatoris antea meruisset pileum propter grammaticae artis magisterium. [Col. 0118C] Rebium ergo dixisse existimes: Sic Donatum decuit scientia, quemadmodum si auribus suis coaptetur inauris aurea. Verum minime talis noster Euraclus, qui non exspectabat interrogari, sed insistebat, quo interrogaretur, non fastidiens, non lassescens, quantumcunque, aut quotiescunque quidlibet ab eo quaereretur. Adeo profectui studebat aliorum, nec habebat repositam in sudario desidiae pecuniam domini sui, imo expendebat eam liberaliter in usuram coelestis gratiae, pigros ac desides in studia excitans illo Salomonis proverbio: Qui operatur terram suam satiabitur panibus; qui autem sectatur otium stultissimus est (Prov. XII). Itidemque illos jucundissime ingerebat satyrici versiculos:

[Col. 0118D] Ut jugulent homines surgunt de nocte latrones:
Ut teipsum serves, non expergisceris? At qui
[Col. 0119A] Si noles sanus, curres hydropicus, et ni
Posces ante diem librum cum lumine, si non
Intendes animum studiis et rebus honestis,
Invidia vel amore vigil torquebere. (Horat. Epist. lib. I, epist. 2, 32 38.)



CAPUT II.

Fidei ergo firmitate et operum nitore vir eruditus erat, ut scriptum est: Quasi vas auri solidum omni lapide pretioso adornatum (Eccli. L). Quem licet invitum ac renitentem Veronensis Ecclesia sibi praefecit praepositum, experiebaturque in illius ministerio, quantae strenuitatis, quantae esset fidelitatis, ut jure diceret illud Isaac patriarchae: Ecce odor filii mei, sicut odor agri pleni, cui benedixit Dominus (Gen. XXXVII), dum offerret fructum bonum, quod fuerat in illo bene seminatum.

[Col. 0119B] Dictum itaque illi est a Domino: Euge serve bone et fidelis, quia super pauca fuisti fidelis supra multa te constituam (Matth. XXV). Decedente etenim vita Baldrico Leodiensium episcopo hujus nominis primo, in electionem Euracli atque substitutionem clerus ac populus felici studio, summaque animatus est concordia favente et adnitente Coloniorum archiepiscopo Brunone, qui et illum egregie sibi compertum solemni benedictione sacravit in episcopum, exsultans in gaudio, lucernam talem poni super Ecclesiae Leodiensis candelabrum.

Religione igitur et doctrinis Euraclus lucebat omnibus, qui in domo Dei erant, adeo ut scholas etiam per claustra urbis monasterialia institueret, [Col. 0119C] docendisque pueris provideret magistros, sufficientia illis stipendia et annuos redditus assignans. Litterarum quoque studia tanto fervore prosequebatur, quod nullae illum occupationes retraherent, quin saepius scholas adiret, artiumque disciplinas scholaribus pro cujusque ingenio et captu insinuaret. Verum si aut in expeditionem, aut in aliqua regni negotia evocatum contingeret diutius remorari, quos reliquerat, scholarum magistros, provocabat strenue ad studiorum palaestram mittendo scripta vel hilari prosa, vel dulci metro composita. Namque et ab Italicis et Calabricis partibus signa sequens imperialia, non omisit interdum scribere. Nec abstitit intentione tam laudabili, quousque multa fructificaret in multis scientia, cum quibus [Col. 0119D] videlicet jam conferebat de rebus mysticis atque per hortos Scripturarum spatiando fruebatur cum illis de pomis, ut ita dixerim, fructuum solis ac lunae, id est de sacramentis et dogmatibus Christi et Ecclesiae, de pomis etiam collium aeternorum, id est de actibus et eloquiis Patrum catholicorum.



CAPUT III.

Euracli summopere amplectebatur industriam Bruno, de quo praemissum est, Coloniensis archiepiscopus, et archidux Lotharingiae, qui ut summae nobilitatis, ita et summae religionis ac prudentiae ornabatur gloria. Hic cum fratre suo imperatore, scilicet Ottone, regni, seu imperii potenter ac industrie moderabatur gubernacula; nec saecularibus [Col. 0120A] adeo distrahebatur curis, ut non praeponeret, quae essent ecclesiasticae provectionis. Inter caetera enim quae fecit magnifica, coenobium quoque Sancti Pantaleonis penes Coloniam exstruxit, monachos in eo abbatemque instituit, locum thesauro et redditibus ditavit amplissime.

Hujus studium aemulatus Dei aemulatione noster Euraclus (nec enim erat inferior devotione) duo in hac urbe monasteria condidit: unum Sancti Pauli, alterum honori et titulo dedicans Sancti Martini, nec non per unumquodque triginta canonicos deputans. Ac licet saepenumero premeretur tanquam uva dulcis adversitatum torculari, militantibus quibusdam villas seu bona episcopii usurpantibus; sibi tamen in eisdem monasteriis servientibus [Col. 0120B] uberes decimarum ac praediorum redditus acquisivit, et chartulari munimine firmavit possidendos perpetue; mallebatque penuriam rei familiaris nonnunquam perpeti quam pauperibus non tribuere, aut eis, quos aggregasset Deo, necessaria deesse.

Sicut denique in Zacharia legitur de Jesu sacerdote magno, quoniam Satan stabat a dextris ejus, ut adversaretur ei; sic aliquoties per suos etiam cives Euraclo adversatus est, eatenus, quod vice quadam cellaria ipsius vinaria in monte Sancti Martini sita, tanquam filii Belial, id est absque jugo, ter effregerint rubeosque Wormatiensis vini rivos in subterfluentem Mosam per prona diffuderint. Sed, quoniam scriptum est: Doctrina viri [Col. 0120C] per patientiam noscitur (Prov. XIX). Et: melior est vir patiens viro forte, et qui dominatur animo suo, expugnatore urbium (Prov. XVI), cum retribuere posset mala pro malis; satagebat tamen in bono semper vincere malum, ac multo magis ignoscere, quam ultionem exigere. Sic ergo secundum Osee prophetam memoriale ejus sicut vinum Libani, ut quia Libanus candidatio interpretatur, coelesti niteat candidatu, et vino laetitiae fruatur perpetuae. Asiis autem Thebanis patiens habitus sit Socrates quoque philosophus, quem dum aliquando Xantippe illius uxor procellis urgeret convitiorum, tonitruans hominem esse foedissimum, recalva fronte, simiis naribus, pilosis humeris, cruribus repandis, ac superiore staret loco, deorsum stantem perfudit [Col. 0120D] urinae grandi stillicidio. Ille a vestibus, capillis et barba imbrem putidum decutiens: »Satis noveram, ait, post tonitrua solere pluvias sequi, nec egueram tali hac inundatione doceri.« Hoc duntaxat philosophus responso duxerit suae satisfactum injuriae.



CAPUT IV.

Euraclus praeterea referre solitus erat quod, dum aliquando in castris esset cum Ottone imperatore, qui adversum Graecos occupaverat Calabriam, subita solis obscuratio, et horribile factum sit deliquium, nocturnas exercitus tenebras et chaos insolitum perhorruit, ac veluti urgeret ultimus saeculi dies, judiciique tempus instaret, coepit pavitare. Magnanimes heroas timidarum instar damularum [Col. 0121A] vidisses diffugere. Quidam in vasa certatim vinaria irrumpere, quidam in cistas profugere, alii sub carris, in specubus alii latitare. Heu quae turbatio, quae tunc trepidatio erit, quando, ut praedixit Dominus: Erunt signa in sole et luna et stellis, et in terris pressura gentium prae confusione sonitus maris et fluctuum, arescentibus hominibus prae timore et exspectatione, quae supervenient universo orbi. Nam virtutes coelorum movebuntur (Luc. XXI); sive, ut in Apocalypsi legitur: Quando coelum recedet sicut liber involutus, et omnis mons et insulae de locis suis movebuntur, quando reges terrae et principes, et tribuni, et divites, et fortes, et omnis servus et liber abscondent se in speluncis et petris montium, et dicent montibus et petris: Cadite super nos et abscondite [Col. 0121B] nos a facie sedentis super thronum, et a facie Agni, quoniam venit dies magnus irae ipsorum, et quis poterit stare? (Apoc. VI.)

Ut vero intermissa repetam, Euraclus disciplinae haud ignarus astronomicae, mansit intrepidus, atque singulos circuiens femineae arguebat diffidentiae, qui trepidarent timore ubi non erat timor, fieri namque aliquando tamen naturaliter solis decessum. Viderent post paululum cuncta nitescere, quae frustra tunc pavitabant nigrescere. Quorum si tam degeneres animos, si pectora tam meticulosa perciperent hostes, quorum in medio erant, qui gloriose caeteros solebant vincere, ignominiose victi, caedi, et rapinae iidem ipsi forent hostibus. Nec vero diutina intercessit mora, cum paulatim [Col. 0121C] renasci lux coepit, ac Phoebeae lampadis integer candor aera rursum perfudit et terras. Coeperunt milites tanquam formicae a cavernulis emergentes suam invicem ignaviam increpitare, et ludibundis plausibus suae exstasis ridere defectionem.

Euracli praedicatur scientia qui abstrusas etiam rerum causas norit perspicere. Certum est autem Plinio, Macrobio, Calcidio, aliisque pluribus tam astrologis quam compotistis auctoribus, quod quotiescunque luna eclipticam attingit lineam, si eadem hora congressionis ejus cum sole, qui circa ipsam semper cursitat, lineam convenerit, interventu et objectu ipsius solaris nobis defectus luminis contingat; vel si plena tunc diametro a sole destiterit, illam terrenae molis umbram incurrere et terrae oppositione [Col. 0121D] ab aspectu solis prohiberi, et ideo eclipsin necessario pati.



CAPUT V

Igitur super speculam Domini Euraclus stabat jugiter per diem, et super custodiam suam stabat totis noctibus, ipse litteratus, ipse, ut ait Isaias, verba legis ponderans et doctor parvulorum, qui doceret subjectos, quidquid justitiae, quidquid vitae et salutis esset perpetuae. Ipse inter caetera disciplinarum instituit, ut in Adventu Domini, et a Septuagesima usque in Pascha clerus pulla veste, nigris scilicet cappis, amiciatur, eo quod niger color poenitentiae et afflictioni, quam albus magis conveniat, procul dubio intendens ut filii Ecclesiae in exteriori [Col. 0122A] quoque habitu hoc praetenderent, quod de Christo in Canticis canticorum dixit Ecclesia: Comae ejus sicut elatae palmarum, nigrae quasi corvus (Cant. V). Comae siquidem Christi sunt fideles eidem suo capiti adhaerentes, qui propterea elatis palmarum, id est spatulis sese in altum elevantibus assimilantur, quod fide et operibus tendunt in superna, quatenus dicant cum Apostolo: Nostra conversatio in coelis est (Philip. III). Corvorum denique pulli dum plumescunt, albi sunt, et quia parentibus sunt dissimiles, negliguntur ab eis ac minime pascuntur. Qui tamen coacti fame halitu suo naturaliter ferente muscas attrahunt, quae circa eorum rostra glomeratae glutiuntur ab eis. Hinc et inter caetera laudum Dei Psalmista: Qui dat, inquit, jumentis [Col. 0122B] escam ipsorum, et pullis corvorum invocantibus eum (Psal. CXLVI). Qui scilicet postquam nigrescere coeperint, propter plumarum similitudinem amplius et amanter a parentibus et aluntur. Comae igitur Christi nigrae quasi corvus, dum fideles denigrari, hoc est nullis refugiunt affici tribulationum pressuris propter Christum, cujus nigredini, cujus passioni compatiens Isaias: Et vidimus eum, inquit, et non erat species ei neque decor, despecto et novissimo virorum, viro dolorum et scienti infirmitates (Isai. LIII). Ideo comae tales firmiore amoris radice Dominico plantantur in capite. Tales, inquam, pulli ora sua Deum invocando aperientes, bonique odoris attrahentes spiritum non muscis, hoc est vitiis, sed Christi et Ecclesiae pascuntur nunc sacramentis, [Col. 0122C] aeternalibus posthac pascendi bonis, ut scriptum est in Propheta: In pascuis uberrimis pascam eos, et in montibus excelsis erunt pascua eorum, ibi requiescent in herbis virentibus, et in pascuis pinguibus pascentur (Ezech. XXXIV); dicente et Davide: Parasti in conspectu meo mensam adversus eos, qui tribulant me (Psal. XXII).

Nec vero ineptum sit adnectere, quod nihil in cadaveribus magis quam oculos corvus appetat, quod tangere videtur illa etiam Salomonis parabola: Oculum, qui subsannat patrem et despicit partum matris suae effodiant eum corvi de torrentibus, et comedant illum filii aquilae (Prov. XXX). Pseudomagistri, sidera, ut scripsit Judas apostolus, errantia, quibus procella tenebrarum in aeternum reservata [Col. 0122D] est, dum divina reprehendunt judicia; Patrem subsannant luminis, haeretici, inquam, nebulae sine aqua, illa scilicet, de qua Dominus: Qui biberit aquam, inquit, quam ego dabo ei, fiet in eo fons aquae salientis in vitam aeternam (Joan. IV), dum fidem, seu praedicationem derident Ecclesiae, partum matris despiciunt; quia, dicente Joanne: Ex nobis prodierunt, sed non erant ex nobis (I Joan. II). De Ecclesia prodeunt, qui contra eam loquuntur. Cui pro erroneis sunt dolores ut parturientis, quatenus gemat cum Paulo: Filii mei, quos iterum parturio, donec formetur in vobis Christus (Galat. IV). Sed perfidam horum intentionem dum Catholici, Scripturarum viventibus aquis immorantes [Col. 0123A] disceptando atque arguendo revincunt, quasi oculum nequam corvi de torrentibus effodiunt, et filii aquilae comedunt. Sancti et quidem appellantur corvi, quia nigredinem in se confitentur peccati; filii vero aquilae, quia illius vivifico sunt renati fonte, qui tanquam aquila volavit ad coelum longe ultra solem humano radiant in corpore. Qui degeneres nimirum filios rejecit, velut aquila pullos, qui a radio solis caecutientes reflectunt oculos.

Verum Euraclo erant oculi sicut columbae super rivulos aquarum, quae lacte sunt lotae, et resident juxta fluenta plenissima, qui columbina simplicitate Scripturis assidue veritatis immorabatur, per quas spiritualis caveret insidias accipitricis, hoc est spiritus mendacii, devitans, ut praecipit Timotheo [Col. 0123B] Apostolus, profanas vocum novitates et oppositiones falsi nominis scientiae, quam quidam promittentes circa fidem exciderunt (I Tim. VI).



CAPUT VI.

Et quidem jam provectus aetate processerat in diebus multis; sed secundum Psalmistam, renovata est ut aquilae juventus sua, quae dum ex senectute suos caligare oculos senserit, et impediri volatum, ad ferventissimum solis se ardorem exponit, et non solum totius corporis plumas, sed ipsas quoque alarum pennas, et aegritudinem exurit oculorum, miroque effectu aciem inde visus reparat, unde hominis solet obtundi et caligare aspectus. In fontem dehinc limpidissimum devolat, et tertio sese immergit, [Col. 0123C] atque ita pristinam reformat sibi juventutem. Hac, inquam, similitudine Euraclus, cujus sitiret anima ad Deum fontem vivum, qui haberet in solem justitiae intentos mentis oculos, devotionis studio renovatus est quodammodo ac refloruit, ut quia in urbe jam exstruxerat, sicut praemissum est, duo monasteria, tertium hoc in loco in gloriam sanctae Trinitatis exstrueret.

Igitur fundamenta jecit, nec veritus est sapiens architectus, quod locus infamis esset suspendiis latronum, pollutus saepe malignorum caedibus hominum, rapinis exosus praedonum, qui propter silvae circumjacentis tunc condensa sibi speluncas hic fecerant et latibula. Nec enim ignorabat quod [Col. 0123D] in Calvariae loco Sanctus sanctorum crucifixus sit, Romae Pantheon, et innumera quaquaversum per orbem daemonum templa nonnunquam a sanctis [Col. 0124A] Patribus in ecclesias mutata sint et dedicata. Itaque certatim fervebat opus, jam aliquanta ex parte surrexerant a fundamento murorum parietes, cum interim episcopus differens majus altare, quod esset sancti Laurentii, minus fieri seorsum jussit ad titulum Sancti Sixti papae et martyris. Quod etiam dedicavit dotans nascentem ecclesiolam praediis quibusdam, quae nunc usque possidemus.

Sed repente impedita est aedificatio illa, manus cessavit artificum, quia Euraclus de medio factus est. Evocavit, inquam, ad se Christus vineae suae operarium, ut quoniam bene fuerat operatus, et portaverat pondus diei et aestus, redderet illi mercedem suam, aeterni scilicet refrigerii, et beatae pausationis denarium. Opus itaque coeptum remansit [Col. 0124B] imperfectum, pupilla facta est absque patre quasi adhuc lactens ecclesiola, desolata sedit et nuda, donec Nothgerus, qui successerat episcopus, aequari tandem parietes murorum, et tectum superponi fecit

Ad hunc Leo quidam episcopus ex nobilissimis Graecorum profugus venit, qui pulsus a sede sua idcirco fuerat, quod incusaretur Ottoni secundo, dum idem imperator adversum Graecos haberet castra, prodidisse Calabriam: quem et humane exceptum praedictus antistes in hoc manere loco statuit, nec non de bonis quae venerabilis Euraclus delegaverat, cum suis habere stipendia. Qui tempore incolatus sui sobrie, et juste, et pie vivens exspectabat beatam spem et adventum gloriae magni Dei, a quo et [Col. 0124C] postmodum gloriosae ab exsilio mundi eductus est, et ante altare S. Gereonis penes nos accepit sepulturam, non jam hospes et advena, sed civis sanctorum, et tuus, o sancte Laurenti, domesticus

Euraclus denique pius paterfamilias et scriba doctus in regno coelorum migravit, a saeculo Dominicae Incarnationis anno 971, VI Kal. Novembris, praesidente sedi apostolicae Joanne a beato Petro apostolo 134, Ottonis primi tam regni quam imperii anno trigesimo quarto, sui autem praesulatus XIII, digitoque Dei scriptus est in vita in Jerusalem, cujus venerabile corpus digno exsequiarum cultu sepultum est in ecclesia Sancti Martini ante majus altare, choro utique illorum aggregati, de quibus ad Danielem [Col. 0124D] dictum est: Qui docti fuerint, fulgebunt quasi splendor firmamenti, et qui ad justitiam erudiunt multos, quasi stellae in perpetuas aeternitates. Amen (Dan. XII)




[Col. 0125]
VITA REGINARDI EPISCOPI LEODIENSIS QUINQUAGESIMI AUCTORE REINERO.
(D. Bern. PEZIUS, Thes. Anecdot. IV, III, 167, ex cod. ms. coenobii S. Laurentii Leod.)



INCIPIT PROLOGUS.

[Col. 0125A] Juxta Salomonis proverbium: Pretiosi spiritus est vir eruditus (Prov. XVII). Sed ego licet sim ineruditus, ideoque nullius revera pretii, tamen exigere a meipso praecordiale et votivum habui, ut virum describerem pretiosum, id est Reginardum venerabilem episcopum, qui te, o sancte Laurenti, specialem sibi patronum eligens, in quo serviatur perpetim Deo, ad tuum nomen tabernaculum, hanc scilicet ecclesiam, aedificavit in terra, unde et coelestis per te tabernaculi et Ecclesiae supernorum creditur meruisse municipatum. Ipse, inquam, nobis sub protectione tui degentibus patrocinii, et a strepitu sequestratis rerum saecularium factus est velut in tabernaculum diei ab aestu in securitatem, et absconsionem a turbine et a pluvia.

[Col. 0125B] Ad quem describendum etiam fratres quidam hortatu benevolo, et jugi me precatu quasi pigrum ac desidem excitaverunt, importune objectantes non minus gratitudinis, non minus obsequii me pro [Col. 0126A] patrefamilias debere nostro, cujus beneficiis educatus maxime essem a puero, quam sanctis praesulibus Wolbodoni et Euraclo, quorum jam antea duobus libellis Vitas descripsissem. Verum supervacanei respondebam esse laboris eos commendare verbo, quos egregiorum clarificet lampas operum, ac si sole circumfusis facem quis praeferat, accessuque luminum dici conetur claritudinem adjuvare.

Attamen pro virtutum incitamento, profectuque vel legentium vel audientium justum aliquem operae pretium est celebrare litteris, ut secundum prophetam memoria justi sit cum laudibus. Nec enim post poenitentiae dignos fructus, Reginardo magis est imputandum, quod fecerit aliquando de mammona iniquitatis commercium, emendo scilicet episcopatum, [Col. 0126B] quam Matthaeo apostolo et evangelistae, quod lucra sectando in sede publicani aliquando sederit ad teloneum.



INCIPIT VITA.
[Col. 0125]


CAPUT PRIMUM.
[Col. 0125C]

In territorio Coloniae Agrippinensis claro Reginardus genere ortus fuit, sed scholis apud Urbem traditus tam scientiae quam virtutum initiavit bonos processus. In majore dehinc ecclesia canonicus est factus. Jamque adolescens ascensiones in corde suo secundum Psalmistam disponebat, subire scilicet gradus, per quos ad videndum Deum deorum in Sion ascenditur. Hinc castimoniae studebat, caeterisque bonis, atque, ut ait quidam, sincerum est nisi vas, quodcunque infundis, acescit, sobrio ac sincero pectori sacras lectiones veluti divinos instillabat favos.

Juvenis ergo industriam et maturitatis decus non [Col. 0125D] minimum amplectens venerabilis archiepiscopus Heribertus, sibi adhaerere et suum esse collateralem voluit, simul quod non solum spiritu, quin etiam carne suum gratularetur esse proximum, quem et Veronensi canonicae praefecit praepositum per singula [Col. 0126C] ecclesiasticorum ordinum officia jam provectum. Hanc ille solerter oeconomiam ut fidelis et prudens servus super Domini familiam constitutus administrabat, cautus in consiliis, aequus in judiciis, reddens Ecclesiae ecclesiastica, saeculo saecularia, scilicet secundum Apostolum reddens omnibus debita. Nec munera super innocentem accipiebat, nec personam divitis, ut opprimeret pauperem; illud attendens Salomonis: Abominatio est apud Deum pondus et pondus, et statera dolosa non est bona (Prov. XI).

Defuncto interea Virdunensi episcopo clerus ac populus talem sibi virum praefici concorditer insistebat. Sed etiam tunc Durandus Leodiensis episcopus [Col. 0126D] decessit vita, et Reginardus tentatione apprehensus humana (nam in rebus solent humanis appeti meliora) Leodiensem quam Virdunensem magis cathedram ambivit. Adiit ergo imperatorem Cunradum, obtinuitque ab eo per pecuniam, quod [Col. 0127A] fuisset obtinendum a Deo per gratiam. Illum denique in episcopum sanctus sacravit Heribertus. Et strenue quidem ac vigilanter pastoris agebat officium, quanquam ascenderit aliunde, nec intraverit per ostium in ovile ovium.



CAPUT II.

Providentiam hujus ecclesiae tunc temporis agebat Poppo abbas Stabulensis ante quadriennium a sancto sibi episcopo Wolbodone injunctam. De cujus statu vel profectu cum jam desperaret, eamdem curam Reginardo episcopo resignavit, videlicet jam exactis 57 annis, ex quo primum ipsa fundari ecclesia coepisset ab Euraclo gloriosae commendationis episcopo.

Interea noster quidam mansionarius, homo pauper [Col. 0127B] atque exilis, et naturae simplicis, testabatur per nocturnas se visiones mira quaedam audire saepius et videre, quoniam parvulis magna nonnunquam solet revelare Deus, et cum simplicibus sermocinatio ejus. Vadens itaque per civitatem festis diebus vulgo referebat in publico monte sanctos Laurentium et Wolbodonem commune habere hospitium, totis eos noctibus suum disponere ac metiri habitaculum, et quoniam sibi videretur angustum, condixisse, quod vetus dirui, et novum et augustius deberet aedificari; simul dum inquirentibus insinuaret, huc usque in longum, sic in latum, tanto in altum, suas ipsi lineas tetenderunt, tandiu haec stoliditati ac deliramento sunt deputata, donec subsequens probaret effectus vera.

[Col. 0127C] Architectos itaque nostros Laurentium et Wolbodonem architectum in se crediderim exhibuisse illum, qui apud Ezechielem funiculo vel calamo mensus est aedificium civitatis super montem positae et vergentis ad austrum; pariter adfuisse et virum, cujus secundum prophetam aspectus erat quasi species aeris, quatenus sonora Dei laude hunc praesignaret locum divinae laudi dedicandum, mentesque inhabitantium vero acclines austro, id est Spiritui sancto religionis odorifero halatu perflandas, frigido aquilone exturbato, quemadmodum in Canticis canticorum sponsa dicit: Surge aquilo et veni auster; perfla hortum meum, et fluant aromata illius (Cant. IV).

[Col. 0127D] Nam veluti praemissum est, postquam Stabulensis abbas in manum Reginardi episcopi hujus loci remiserat providentiam, comes Herimannus prudentia et consilio, ut nobilitate vir clarissimus, qui frater erat Gozelonis Lothariensium et Mosellanorum ducis, episcopum interpellabat obnixius, quo eatenus pupillae ac desolatae misereretur Ecclesiae, patremque illi et tutorem institueret; Virduni esse monachum sibi optime spectatum, qui religione et scientia tam praeesse quam prodesse domui Dei posset. Episcopus se facturum gratanti animo respondit, dummodo ille adesset. At vero comes qui erga sanctum Laurentium mira et unica devotione ferveret, quantocius deductum a Virduno Stephanum praesentavit, 6 monachos secum commendabilis [Col. 0128A] vitae habentem, quem et in abbatem, benedixit episcopus et huic loco praefecit.



CAPUT III.

Igitur a nostro tunc horto, id est Ecclesia sanctitatis atque virtutum fluebant aromata, quia Christi bonus odor inhabitantes erat facti. Illorum, inquam, digiti myrrha pleni erant probatissima, dum amaritudinem passionis Jesu Christi, et crucis mortificationem in suis jugiter corporibus circumferrent et operibus, juxta illud etiam, quod in Canticis canticorum sponsus ad sponsam dicit: Comae capitis tui sicut purpura regis juncta canalibus (Cant. VII). Comae siquidem cogitationes, caput mens, purpura regis passio rite intelligitur Christi omnia regentis. Purpura ergo juncta est canalibus, hoc est fidelibus, [Col. 0128B] quorum videlicet ad mentes, dum fide et amore Christi adhaerent passioni, confluunt aquae vivae charismatum Spiritus sancti.

Licet itaque Stephanus et qui sub ipso erant fratres, affluerent in spiritualibus; admodum tamen bonis egebant carnalibus, scilicet victu ac vestitu, eo quod locum penitus negligeret episcopus. Quocirca et idem Pater se quasi exsulem moerebat et desolatum, atque pro filiorum indigentia quam pro sua magis anxiabatur, proinde ut essent illi dolores ut parturientis. Sed juxta quod ait de beatis lugentibus propheta: Domine, in angustia requisierunt te, in tribulatione murmuris doctrina tua eis (Isai. XXVI), hujus consolationis desuper accepit oraculum.

[Col. 0128C] Nocte quadam cum ad sepulcrum sancti Wolbodonis instaret precum excubiis, essetque gemituum atque lacrymarum jam fessus, inclinato inter manus capite obdormivit, et sibi assistere juvenem vidit florido amictu et facie siderea, dicentem, se a pio Patre Wolbodone transmissum. Qui et consolans eum amicabiliter: Bonum est, inquit, o frater, confidere in Domino quam confidere in homine (Psal. CXVII). Et tu quidem nunc tristitiam habes, sed quia spiritu contribulato nunc usque ad Deum clamas te pauperem dolenter congemiscendo, salus Dei te suscipiet, ut in proximo tristitia haec tua convertatur in gaudium. Sancti namque Laurentius atque Wolbodo in suam tuitionem et curam hunc pariter [Col. 0128D] locum ante Deum assumpsere, et quandiu inhabitabunt, qui quaerant regnum Dei et justitiam ejus, omnia adjicientur necessaria. Et hoc tibi signum! Ille, qui respicit terram, ut ait Psalmista, et facit eam tremere, qui tangit montes et fumigant (Psal. CIII), cor episcopi jam respiciet, ut faciat tremere et fumigare ad compunctionis et poenitentiae luctum salubriter pro Simoniae culpa, per quam offendit graviter: et ipse hoc in loco satisfactionis suae jaciet fundamenta, quae per Dei gratiam sursum in montibus sanctis erit stabilienda. Denique, frater, quem ad forum Viseti hodie mittis, quatenus pro comparandis in usus fratrum vestimentis, mutuum aliquid accipiat, virum inveniet a sancto Wolbodone directum, qui tribuat gratis quantum necesse sit.

[Col. 0129A] Itaque expergefactus semor fratrem jam egressum, jam ad forum abeuntem revocari citius jubet, visionem coram omnibus aperit, et eumdem abire veluti jam spe accinctum bona permittit. Venerat Visetum et stantem in foro interrogat ignotus quidam, cur venerit? quid quaerat? »Missus sum, inquit, a sancto Wolbodone, quatenus emam vestimenta fratribus, sed pretium prorsus non suppetit.« Gratanter hoc ille accipit, et quam propere LX probatae monetae solidos evolvit a marsupio, manuque liberali adnumerat et largitur monacho. Equidem o sapientia! cum qua sunt divitiae, opes superbae et justitia, vigilantes ad fores tuas quotidie hac interim donasti beneficentia, observantes ad postes ostii tui hoc sublevasti munusculo, cujus genimina [Col. 0129B] vere meliora sunt argento electo.



CAPUT IV.

Igitur ut a genimine mercationis malae, Simonia videlicet, Reginardus noster jamjam se faceret alienum, ut expurgaret, inquam, vetus fermentum, suas die ac nocte lacrymas sibi fecerat quasi panem azymum, et eleemosynis atque misericordiis pauperum operam dando secundum Apostoli mandatum satagebat esse nova conspersio. Nam sui episcopatus quadriennium jam fluxerat, cum veluti quatriduanum de monumento Lazarum, sic eum de profundo peccati pius evocavit Jesus, et spiritu consilii sancto animavit, quatenus adiret Romam, ut per eum illic [Col. 0129C] solveretur ab institis Simoniae et caecae ambitionis sudario, qui vice apostolorum ligandi atque solvendi fungebatur privilegio. Fuit autem cum tanta nobilium pompa, ut expeditio quam peregrinatio magis putaretur, quibusdam pro honore, quibusdam pro devotione propria secum euntibus, qui tantum utique poenitendi zelum concepisset, ut neque numerosam commilitonum turbam super eo, quod facere intendebat, erubesceret.

Ingressus enim Romam et principis apostolorum basilicam, ubi apostolicum Joannem vidit, tanquam rugiens a gemitu cordis sui coram suis, coram omni frequentia, illius ad pedes procidit. Moti sunt omnes, tum maxime, qui cum illo venerant. Motus et ipse apostolicus causam addiscere exspectabat. Sed [Col. 0129D] cum singultibus jacentis verba impediebant lacrymae. Verumtamen tantae moestitudinis vix demum absolvit materiam, scilicet episcopatum se pecuniis emisse, propter hoc quasi tumentes super se fluctus iram Dei sentire, unde antequam judicetur a Domino, seipsum se dijudicare, et velle honorem periculose partum abdicare. Approbat voluntatem apostolicus, et sic expedire illius saluti pronuntiat. Igitur pastoralem baculum super altare sancti Petri Reginardus deponit, et velut grandi exoneratus sarcina in Domino gloriatur innocente jam conscientia, suis admodum turbatis ac moerentibus.

Interea retractans apostolicus cum illo misericordius agendum, quem nec in gladio, nec in arcu suo cepisset, imo qui suum ultro peccatum prodidisset, [Col. 0130A] voce, inquam ac fletu damnasset, tertia eum die ad se jubet revocari. Quem et benigne colligens: »Quia, inquit, indignationem Christi et flagellum non exspectasti, sed tuam ipse cathedram evertisti, quia, ut divinae satisfaceres columbae, id est Spiritui sancto, te beato Petro exhibuisti; ecce in nomine Christi, ex auctoritate Petri apostoli curam accipe et regimen sanctae Ecclesiae, et in templo Dei sede non jam ut mercator, sed ut fidelis dispensator, et ut legitimus pastor. Et quoniam scriptum est: Bene facit animae suae vir misericors et feneratur Domino, qui miseretur pauperi: nam vicissitudinem suam reddet ei (Prov. XIX), secundum possibilitatem tuam pasce pauperes, necessitatem patientibus assiste; et si facultas suppetit, alicujus [Col. 0130B] sancti ecclesiam aedifica, ut, cum defeceris, recipiat te in aeterna tabernacula.« Dehinc baculum pastoralem ei tradit, et benedictione roboratum apostolica remittit in sua.

Impletum ergo in eo est illud sancti Job: Lignum habet spem; si praecisum fuerit rursum virescet, et rami ejus pullulant; si senuerit in terra radix ejus, et in pulvere mortuus fuerit truncus illius, ad odorem aquae germinabit, et faciet comam quasi cum primum plantatum est (Job XIV). Nam et Petrum te negantem, o Christe, sed te respiciente flentem amare, in thronum relocasti apostolicum: tu idem miserator et misericors Reginardum poenitentem cathedra redonasti pontificali. Nec enim in perpetuum irasceris, nec in aeternum comminaris, dissimulans peccata [Col. 0130C] propter poenitentiam.



CAPUT V.

Rediit ergo prospere Leodium Reginardus ad arcam veri Noe, id est Ecclesiam Christi, ut illa quondam in diluvio columba portans olivae ramum virentibus foliis, pacem scilicet qua inter saeculi fluctus virere, frondere et fructificare haberet in doctrina et operibus bonis. Itaque cum per publicum montem jam descenderet, atque ecclesiolam hic sitam prospectaret, Herimannus comes, de quo jam praemissum est, secretorum illius nonnihil conscius, accessit propius. »Et ecce, inquit, Domine, sanctus Laurentius, quem si patronum tibi parare studueris, adjutorem in opportunitatibus fidum habebis, [Col. 0130D] et apud Dominum, quantae sit gratiae, experieris.« In amorem martyris ac devotionem miro statim modo praesulis affectus incanduit; quoniam quidem in cordibus timoratis facile claram suscitare flammam solet oleum piae adhortationis.

Igitur dum a clero et populo fuisset honorifice exceptus, et in pace essent illius omnia, in una dierum juxta quod ait Salomon: Bene consurgit diluculo qui quaerit bona (Prov. XI), aurorae exortu ascendit ad locum istum, habitacula inspexit, fratres visitavit, pauperculumque consolatus Stephanum, prospera repromisit et laeta, secundum quod eidem abbati angelicum, ut supra dictum est praenuntiarat oraculum.

Erat Novembris mensis dies secundus, ideoque [Col. 0131A] propter instantem hiemem suum implere propositum distulit. At vero necdum plene hiems transierat, necdum imber abierat et recesserat, cum tamen prae desiderio inchoandae domus tuae, o sancte Laurenti, sibi jam viderentur verni flores apparere, vineae florentes odorem dare. Et ecce tertia die Februari mensis, aurora vixdum erumpente, numerosos artifices misit, qui ecclesiae culmen conscendentes tectum dissipare, murum subruere ingenti alacritate et gaudio coeperant, ut abbatem Stephanum atque fratres adhuc quiescentes, reique tam subitae ignaros fragor ille quasi stupidos reddiderit. Ita vox turturis, vox, inquam, id est operatio Reginardi bonos poenitentiae gemitus edentis quamprimum audiri coepit in terra nostra, videlicet hoc in loco nostro.

[Col. 0131B] Adjutores autem atque cooperatores in hanc aedificando ecclesiam fuere Olbertus S. Jacobi, et S. Petri Gemblacensis abbas et Huneco frater ejusdem episcopi, Meinerus quoque istius civitatis tunc advocatus, viri, quos, secundum Apostolum, jure dixerim agriculturam Dei. Nec vero est inconsequens referre, quod arbuscula quaedam, quae vulgo salangra vocatur, extra fundamentorum fuerat ambitum relicta. Hanc praememoratus somniator longitudini ecclesiae includendam penitus asserebat, sic Laurentio et Wolbodoni placere, sic perspicaces geometras illos fuisse permensos, atque suos eotenus tetendisse funiculos. Jam vero murorum parietes non parum surrexerant a fundamentis, et ille in sua [Col. 0131C] nihilominus assertione durabat, cum praedictus episcopi frater venit, et opere inspecto improbare non minimum coepit, dicens, displicere sibi mensiones longitudinis, et posse dominum suum multo melius consummare, quod coeperat aedificare. Tum operariis confidenter praecipit 40 pedibus augere in longum parietes, propriis sese sumptibus augmentum illud suppleturum, si episcopus noluisset. Sic illa Laurentianae terminalis arbuscula geometriae muro inclusa est, et suus ille vates arridens his, a quibus fuerat irrisus, quasi sententiae compos insultabat, plane ut de hoc sentiatur pauperculo illud Salomonis: Voluntas Dei in his, qui simpliciter ambulant (Prov. X).

Deo igitur prosperante perfectum est opus, consummata [Col. 0131D] est ecclesia, ad nihilum deducta est hominum malignitas perversorum, qui, ut Samaritae muros olim Jerusalem, ita diu multumque impedierunt hujus exstrui domus aedificationem. Ad cujus scilicet consecrationem episcopus voluit apostolicae sedis adhiberi auctoritatem, et missus a Joanne papa Joannes Portuensis episcopus cum Pelegrino Coloniensium archiepiscopo ingenti eam honore et gaudio dedicavit anno Dominicae Incarnationis 1034, indictione II; anno autem episcopatus domni Reginardi X.



CAPUT VI.

Martyris ergo merita toti extunc civitati sole clarius alluxerunt. Superioribus namque annis quousque ecclesia vetus hic in negligentia et quasi pupilla, stetit, tanta in martyrio ejus aeris fiebat [Col. 0132A] turbatio, ut prae tonitruis ac nimiis coruscationibus ipsa quoque terra commoveri et contremere putaretur, procul dubio malignis spiritibus ad obtenebrandum celebritatis ejus splendorem etiam elementa horrende concutientibus. Nam teterrimi nebulones quanta in Laurentium torqueantur invidia, quantum victoriosae abhorreant ignes craticulae, nos quoque aliquoties experti sumus: tum vero maxime dum 1132 Dominicae Incarnationis anno XI Kal. Aprilis subito et pavendo nubium fragore fulmen prope nos cecidit, atque per majus ostium ecclesiae ingressum divino permissu ac judicio discurrit usque ad majus altare, et nihil aliud pene tangens aut ustulans, ipsum altaris sigillum in frusta comminuit, miro vere miraculo, quandoquidem sudarium, [Col. 0132B] quo idem sigilium tegebatur, mansit illibatum. Et quidem tale fuit incendium, ut de loco veraciter isto quis dicat illud in Zacharia dictum: Nunquid non iste torris est erutus de igne? (Zach. III.) Sed huic modo materiae supersedendum est, quoniam alias inde disserui uberiore opusculo.

Solemne igitur est clero ac populo hujus civitatis ad hanc cum litaniis ecclesiam convenire, quoties vel intemperie aeris vel incommodo exciti fuerint cujuslibet tribulationis, cujus merita illis nonnunquam subvenisse haud dubium est. Patuit autem hoc evidentius qua die Godefridus, majoris Ecclesiae praepositus, vir genere ac religione conspicuus ad nos reliquias ejusdem martyris ex urbe Roma detulit. [Col. 0132C] Tanta etenim tunc erat pluviarum inundatio, ut alterum crederetui instare diluvium, quia densitate nubium sol per unum fere mensem occultus subtraxerat suae lucis et caloris beneficia, et agri et vineta nullam spem bonam frugum suis jam promittebant cultoribus. At ubi eaedem reliquiae in nostram sunt ecclesiam illatae, ac super altare majus depositae, et pro serenitate et pace missa celebraretur, mox ut clamatum est: Kyrie eleison, Domine, miserere, tantum enituit serenum sole clarissimum jubar exerente, ut non minus divinae magnificentiae nunc applauderet ecclesia quam super tabernaculum foederis apparuisse gloriam Domini quondam applausit Synagoga. Nec fuit serenum illud subitaneum, sed mansit diutinum, successitque maturitas et grandis copia [Col. 0132D] frugum impetrante Laurentio, cujus merita nec eloqui lingua, nec comprehendere potest pagina.

Cujus corpore quam beata es, o Roma, quem tu quoque tot basilicis, tot privilegiis penes te honoratum esse, et celebrem voluisti! Siquidem in palatio Lateranensi basilica est ipsius martyris, quae dicitur Sancta sanctorum propter excellentiam scilicet reliquiarum, quae illic habentur tam de Sancto sanctorum, id est Domino Jesu Christo, quam de aliis compluribus sanctis; cum sint etiam ibi capita et arteriae apostolorum Petri et Pauli, ac plurimum de carbonibus atque sagina beati Laurentii, cujus etiam illic altare tanto excellit privilegio, ut nemini praeter apostolicum concedatur super illud sacra celebrare missarum. Illic viseres reverendam quoque [Col. 0133A] imaginem Christi, quam dum sanctus Lucas evangelista effigiare coepisset, mire in crastinum reperit consummatam, ab illo nimirum opifice, cujus sunt manus tornatiles aureae plenae hyacinthis.

Loco igitur tam illustri persona praeficitur probatae fidei ac religiositatis, videlicet primus subdiaconorum apostolicae sedis, cujus est privilegium uti manto, mitra et annulo, atque consecrato recens pontifici summo tradere claves summae domus, hoc est Lateranensis palatii. Ad titulum quoque tanti martyris papa Damasus construxit basilicam, necnon reliquiis ejusdem insignium, locumque suo ex nomine Damasum agnominavit. Quin etiam Lucina Romanorum clarissima celebri sumptu exstructam in honorem illius ecclesiam conquisitis pignoribus [Col. 0133B] celebriorem fecit, catena scilicet, qua idem martyr vinctus, et craticula, super quam assatus, et uno ex forcipibus ferreis, quibus desuper fuit coarctatus, et parte carbonum et saginae a sacris artubus a Justino et Hippolyto expressae, linteo denique, ut fertur, illo, de quo in catasta cruentati membra viderit Romanus angelum extersisse.

Foras muros autem sub majori basilicae altari cum protomartyre Stephano conditus est. Quod videlicet altare talis est privilegii, ut exceptis VI cardinalibus, qui ad hoc deputati sunt, nemini super illud divina concedatur mysteria celebrare. Beatus utique locus! Felix nimium terra! Terram Evilath Genesis commendat, quod ibi aurum sit optimum, [Col. 0133C] quod ibi bdellium inveniatur, arbor videlicet aromatica, et lapis onychinus. Sed commendabilior terra, ubi consitae sunt arbores tam aromaticae, ubi aurum plus quam obryzum, lapidesque inveniuntur tam pretiosi, Stephanus et Laurentius, qui secundum quod Evilath dolens interpretatur, multimodis passionum doloribus politi, tuo, Christe, diademati sunt inserti.



CAPUT VII.

Praeterea loco qui Panisperna dicitur, papa Formosus Laurentio exstruxit basilicam, penes ipsas videlicet Olympiadis thermas, ubi assatus idem martyr fuerat: quarum ex aditu tam suavissimus spirat hactenus odor, ut aromatum praecellat odorem illorum, quae regina austri legitur regi exhibuisse [Col. 0133D] Salomoni. Sed quanto plus habet formam doloris facta in Formosum res mirabilis, tanto plus contra impietatem quilibet moveatur, cum de Formoso lugubris tragoedia mollire saxea quoque possit pectora.

Hic tempore Joannis papae octavi hujus nominis fuerat Portuensis episcopus. Sed dimisso episcopatu a facie praedicti papae fugerat, sibi admodum offenso, quod papatum super illum quoquomodo usurpare incusaretur. Revocatus tamen ab eodem papa minime obedivit, ut se exhiberet. Postmodum vero eidem papae apud Galliam posito satisfecit; nec tamen assecutus veniam usque in laicum degradatus est, adeo ut juramento et etiam propriae manus scripto suum abdicare episcopatum, et Romanae urbis abinceps ingressum cogeretur, ac se laicali communione, [Col. 0134A] dum adviveret, contentum fore. Verum Joanne defuncto in apostolatum Martinus successit. Ipse retractans in Formosum inconsultius ac justo severius actum reconciliatione illum donavit, juramento absolvit, et honori atque sedi suae restituit. Dehinc Martino diem obeunte, idem Formosus favore et assensu Romanorum, quod esset vir sagax et religiosus in papam est provectus, duobusque annis ac semis antistans pleraque fecit industria.

Illo decedente, subrogatus est Stephanus. Hunc pluribus licet beneficiis, et episcopatu insuper urbis Anagniae Formosus extulerit, tamen detestanda ingratitudine in defunctum ita efferatus est, ut concilio, ac si dicam malignantium congregato, illum non tanquam Christianus et papa, sed plus quam [Col. 0134B] barbarus et Scytha sepulcro extrahi, atque in medium deportari fecerit, in cathedra pontificali locato vestitum detraxerit pontificalem, et induerit laicalem; atque, o rem monstruosam! illius dexterae manus abscissis tribus digitis, caput gladio secatum est, ac Tiberinis corpus injectum gurgitibus. Quid Nero absurdius; quid Decius fecisset inhumanius? Quae filiorum pietatis mentes hoc ferre, et qui potuerunt oculi videre? Ergo dum soleant ex vivis martyres fieri, ex mortuo Formosus martyr factus est.

At vero quoniam tribunal Christi Stephanus non est reveritus, ad quod Formosus hinc abierat judicandus, inopinae mortis dolabra moritur, quatuor [Col. 0134C] tantum mensibus honore apostolico usus, imo abusus. Itaque secundum Scripturam praecisa est velut a texente vita ejus, dum adhuc ordiretur, succisus est, quasi de mane usque ad vesperam finitus est. Corpus autem Formosi a piscatoribus inventum in basilicam principis apostolorum loculo est deportatum, quod imagines sanctorum in marmoribus illic exculptae tanquam novi martyris et emeriti consortis salutasse et adorasse palam omnibus visae sunt. Miro quippe judicio sentiebant melius de Formoso inanimati lapides, quam senserint homines animales.

Stephano successit Theodorus. Iste, Formosi apostolatum approbans, quas fecit ordinationes in clero, quas tenuit synodos, ratas habuit, perperamque [Col. 0134D] in illum gesta, vel scripta improbavit et damnavit.

Nec vero minus post illum papa Joannes, qui synodum LXXIV episcoporum praesentibus Francorum archiepiscopis, et Ludovico rege filio Arnulphi imperatoris Ravennae statuit, necnon coram eis abdicata et cremata est synodus, quam in damnationem Formosi fecerat Stephanus. Sentiendum procul dubio est, o sancte Laurenti, tua Formoso adfuisse suffragia, tibi peculiariter devoto, qui summa gratitudine benefacta in te impensa prosequaris, et apud divinam efficacissime commendes clementiam. Unde et tui devotio, et actus Reginardi per te prosperati sunt feliciter.



CAPUT VIII.
[Col. 0135A]

Igitur pactum Domini erat cum Reginardo vitae et pacis, quoniam quidem secundum prophetam dederat illi Dominus timorem et timebat eum, et a facie nominis ejus pavebat, potissimumque insistebat eleemosynis ac refrigeriis egenorum, recogitans Christum in judicio dicturum: Quod uni ex minimis meis fecistis, mihi fecistis (Matth. XXV). Tunc ergo validissimae famis angustia hanc regionem premente mille et ducentos pauperes quotidiana stipe sustentavit; trecentos Leodii, trecentos Hoii, trecentos Deonanti, trecentos Fossis: Bartholomaeo quin etiam apostolo, qui filius suspendentis aquas interpretatur, scilicet illius, qui in Cana Galilaeae suspendit aquas, [Col. 0135B] naturam demutando, ut fierent vinum, sese liberalem exibuit ac devotissimum, quatenus ad XII canonicos illi eatenus servientes VIII adjiceret conquirens allodia, quorum redditus in eorum usus proficerent.

Denique super fluvium Mosam difficili admodum atque sumptuoso labore pontem maximum exstruxit, ulteriusque post insulas locis palustribus duos pontes lapideos, tertiumque nihilominus super Urtam fluvium invia paludum, et aquarum voraginem, quibusque commeantibus revera utilius consternendo et itinera coaequando, quam coaequavit voraginem civitatis David patris sui Salomon, dum aedificaret Mello. Numerosa etiam multitudo diversi sexus et aetatis in hanc urbem de partibus occidentis [Col. 0135C] tunc confluxerat rerum inopia et bellorum quassationibus a suis sedibus exturbata, cui tam profuse liberalitatis et misericordiae porrigebat episcopus manum, ut alterum putares de Alexandria Joannem Eleemosynarium.

Erat denique tam ingenuae discretionis, ut eos, qui emendicare erubescebant, conduceret in opera. Misericordiarum ergo faciens odoros atque imputribiles fructus sicut cedrus Libani multiplicabatur, et juxta quod in Apocalypsi legitur (cap. XXII), folia ejus, id est benefacta ejus, ad sanitatem gentium, quandoquidem miserendo totum se miseris impenderet, subjectosque ad idem instantissime admoneret, detestans omnimodis avaritiam, quae, secundum [Col. 0135D] Apostolum, est, simulacrorum servitus (Col. III).

Tunc temporis Odo Campaniae comes auxiliis Francorum atque Burgundionum fretus Lotharingiam igne et ferro graviter incursabat, et divina aeque habens ut humana, tanquam aper de silva ecclesiarum Christi vineam exterminabat, et tanquam singularis ferus eam depascebatur. Denique castrum Barense expugnavit et cepit. Urbem Leucorum quam Tullum vocant, valida obsidione circumdedit, episcopatum praediis et incendiis circumquaque vastans, cui tunc praeerat Bruno, vir sanctitate, scientia et genere clarissimus, qui papatu Romanae urbis postea insignitus, cum Leo hujus nominis nonus dictus sit, vestigia Leonis de tribu Juda pietatis atque humilitatis fortitudine imitari studuit [Col. 0136A] Cur autem in tantam Odo tyrannidem eruperit absolvam paucis.

Rodulphus Burgundiae rex diu multumque insolentiis Burgundionum affectus et irritatus, diademare abdicato, imperatori Cunrado regnum tradidit, quod a tempore Arnulphi imperatoris per annos plus quam centum XXX reges suae gentis tenuerant, sicque in provinciam rursum Burgundia est redacta. Sed praedictus Odo ab imperatore, suo videlicet nepote, regnum avunculi repetens, ut Burgundiam sub ipso regeret magnopere efflagitabat, nec impetravit. Unde et contra imperium niti et grassari adorsus est. Cujus insolentem nimis arrogantiam Gozelo dux Mosellanorum atque Lothariensium non ferens, Leodium venit, et aggregato unde unde [Col. 0136B] exercitu, episcopum, quod erat magnanimus et rerum perspicax disponendarum, pro fidelitate imperii ac defensione ecclesiarum expeditionem inire secum admonuit. Ille praeceptus reddere Deo quae essent Dei, et quae Caesaris Caesari, nequaquam ut filii Ephrem intendentes et mittentes arcum conversus est in die belli, sed ascendit ex adverso, et opposuit se murum pro statu Ecclesiae et regni, et cum delecta equitum ac peditum manu in castra se contulit.

Primis pugnae congressibus hinc et inde plurimi concidere, inter quos etiam Albertus comes Namurcensis, dum perrumpere consertas hostium turmas conatur. At Lotharienses strage suorum accensis vehementius animis, ut mori quam vinci mallent, [Col. 0136C] adeo in Francos caedibus grassati sunt, ut Odonem ipsum cum omnibus pene nobilibus prosternerent, ignominiosa caeteri fuga sibi consulerent. Dux magnifice victor reversus est, apud imperatorem et aulicos non minimam victoriae partem episcopo Leodiensi attribuens. Qui et pro animabus suorum eo in praelio peremptorum per cunctas episcopatus ecclesias supplicationes agi, et sacras offerri hostias instituit: ut stans olim Aaron inter mortuos ac viventes non affectuosius pro Israel Deo supplicaverit vel thymiama obtulerit. Ipse, quod ait Apostolus, non habemus hic manentem civitatem sed futuram inquirimus, meditans die ac nocte omnibus votis ad supernam suspirabat Jerusalem, ubi est longiturnitus [Col. 0136D] vitae et victus, ubi est lumen oculorum et pax.

Igitur XIII sui praesulatus anno temporalis vitae subtractus est luci, et ducatu Laurentii a valle lacrymarum ascendens intravit in gaudium Domini sui, 1036 quidem Dominicae Incarnationis anno, indictione V nonas Decembris, anno autem tam regni quam imperii XV Cunradi. Subiit mortem, sed memoria illius penes nos semper vivit, quoniam quidem in hac, quam exstruxit ecclesia, et quam sibi elegit in requiem, ante majus altare spectabili et operoso conditus sepulcro, scilicet ad ipsos sanctuarii gradus assidue spectatur a nobis, et quasi vivens nos admonet ut assiduis orationum muniis divinae illum commendamus propitiationi. Cujus et [Col. 0137A] ossa cum XII prophetarum ossibus pullulent, ut scriptum est, de loco suo, quatenus cum finito mundi termino supernum cum iis illuxerit regnum, angelicae novitatis floreat luce resurgens novus homo. Amen.



CAPUT IX.

Sepulcrum ejus praeclaro insignivit et opere et decore dominus abbas Everelinus, piis scilicet ossibus pietatis exhibens officiosum munus, atque hoc epitaphium ab ipso compositum auratis circa litteris inscribi fecit, antistes tibi, reverende, praecordialiter devotus.


EPITAPHIUM.


Flos, decus Ecclesiae, praesul, speculumque sophiae,
   Hic, Reginarde, jaces, corpore jam cinis es.
[Col. 0137B] Nos quia frumenti satias pinguedine dulci,
   Pascua sint coeli centuplicata tibi.
Te rapit a tenebris mundi lux quinta Decembris,
   Splendeat in requie sol tibi justitiae. Amen.

Abbas Stephanus, secundum quod ait per prophetam Dominus: Ecce excoxi te non quasi argentum, elegi te in camino paupertatis (Isai. XLVIII), defuncto praesule quasi pupillus absque patre pauperem degebat vitam, quoniam Nizo, qui avunculo successerat in praesulatum, totam suppellectilem et auri plurimum et argenti, quod ille S. Laurentio thezaurizaverat, ut in comparandis huic Ecclesiae praediis pro illius anima expenderetur, retinuit, usurpavit, non recogitans quanta piissimus nutritor [Col. 0137C] suus sibi fecisset bona, Nizo, inquam, vir ingenio rudis et pene ignarus litterarum.

Tamen Stephanus Deo acclinis et a Deo sustentatus aedificia claustri et officinas consummavit, et circumquaque succisis nemoribus, quae propter insidias latronum omni erant transeunti noxia, elaboravit, atque excoluit novalia, instar Noe de fructu manuum suarum plantavit vineam, et idem ipse veluti uva dulcis ex vinea Sorech, id est electa vel [Col. 0138A] optima, tribulationum torculari saepe numero pressus est. Siquidem et Wazo episcopus Nizonis successor non minime illum afflixit, jura quaedam infringere volens circumjacentis terrae, quam venerabilis Reginardus liberam ab omni exactione huic Ecclesiae delegaverat.

Post Wazonem Theoduinus successit, placidum Leodiensis Ecclesiae sidus, qui basilicam sanctae Dei genitricis Mariae, ut magna devotione sic magna operositate in Hoio exstruxit, cujus anno episcopatus XIII praedictus abbas Stephanus, cunctorum hujus Ecclesiae monachorum Pater primus, in senectute bona et plenus dierum, ut Abraham ille multarum gentium pater, mortuus est; postquam praefuerat, inquam, normaliter huic Ecclesiae XXXIII [Col. 0138B] annis, secundum nomen suum, quod normalis interpretatur, id est coronatus, felicis normae, id est justitiae laborumque percepit suorum a Christo coronam.

Sepultus est autem in crypta sanctae Dei Genitricis ante majus altare, scilicet ad pedes Domini Wolbodonis episcopi, apud quem pro sua religiositate et honestis moribus multum habuerat gratiae et familiaritatis. At vero nobilissimus comes Herimannus, qui et Hezelo, saeculi quae sunt renuntians omnibus, Virduni apud ecclesiam sancti Vitoni monachicum suscepit habitum, et vivens monachico usque in finem bonum, aggregari sanctorum collegio meruit monachorum. Ipse fideli et unica semper [Col. 0138C] devotione sanctum Laurentium excoluit, quem et de thesauro et familia et praedio suo haereditavit liberaliter. Ergo per suffragia et obtentum ejusden martyris haereditatem capiat in terra viventium; nec non et qui decesserunt fratres nostri feliciter in te, o Christe, quiescant, dum resurrectionis advenerit tempus, o primogenite mortuorum, per te resurgant, tibi vivant, in te glorientur in saecula saeculorum. Amen.




[Col. 0137]
REINERI MONACHI DE CASU FULMINIS SUPER ECCLESIAM MONASTERII SUI LIBER.
(D. Bern. PEZIUS, Thes. Anecdoct. IV, III, 187, ex cod. ms. coenobii S. Laurentii Leod.)



OPUSCULUM CUJUSDAM AD AMICUM FAMILIAREM DE CASU FULMINIS.



CAPUT PRIMUM.
[Col. 0137C]

[Col. 0137D] Libellum ad te flebilem scripsi, o Frederice, postulantem scire, quomodo nuper plagati ab eo simus, qui plagatus pro nobis in cruce est, quomodo, inquam, [Col. 0138C] ceciderit corona capitis nostri ab eo dejecta, [Col. 0138D] qui spineam tulit in passione coronam, ut dolenter cum Job nostra dicere possit Ecclesia: Spoliavit me Deus gloria mea, et abstulit coronam de capite [Col. 0139A] meo (Job XIX). Vere, ut ait Jeremias: Spiritus oris nostri Christus Dominus captus est in peccatis nostris (Thren. IV), quia obscuratum est apud nos aurum divini timoris, mutatus est color optimus sanctae religionis, atque ideo juxta eumdem prophetam virgam vigilantem irae Dei sensimus super nos (Jer. I). Nam praesenti anno, qui est ab Incarnatione Dominica 1182, XI Kal. Aprilis in crastinum, scilicet post dies Palmarum, mirabilis in altis Dominus intonuit super nos fulmine cum maximo atque horribili fragore cadente. Quod licet extra ceciderit, ad sinistrum videlicet latus turris nostrae, tamen per majus ostium monasterii valvas feriendo ingressum, et ultro citroque volitans ac discurrens confudit omnia vapore, fumo, fetore secundum illud in Job: [Col. 0139B] Aspersum est in habitatione nostra sulphur (Job XVIII). Attamen nullum penitus laesit, quanquam intro plurimi essent, adeo ut ne cortinas quidem modicum afflaverit, quae, sicuti mos in Quadragesima est, ante crucifixum in medio ecclesiae et ante cancellum pendebant, pene celatis sursum, terrae deorsum attiguae. Tamen nunc supra easdem cortinas se elevando, nunc infra in modum explorantis, quem feriret, se deponendo illius judicio, qui terribilis est in consiliis super filios hominum, penetravit usque ad majus altare, et aliquandiu circumvolitans, nec quidquam aliud tangens aut ustulans, pallium duntaxat quo ipsum altare opertum erat, scidit, non ussit; sigillum vero marmoreum in septem [Col. 0139C] partes dissolvit, sancto Spiritu septiformi, heu! a nobis offenso. Eo deinde quo ierat modo reversum atque circa crucifixum et cortinam ei appendentem volitans, per majus item ostium monasterii supra caput mulierculae cujusdam astantis et sanctum Laurentium inclamantis innocue egressum est.



CAPUT II.

Res quoque accidit mira, quam amplectimur quasi miraculum a Deo. Nam sudarium, quo praedictum tegebatur sigillum, ab ustione vel scissura inventum est illaesum, servante procul dubio illud Sancto sanctorum, qui suam in sepulcro faciem sudario dignatus est tegi, qui cum iratus fuerit, misericordiae recordatur.

Eramus itaque non parva turbatione attoniti turbante [Col. 0139D] illo, de quo propheta: Ab aquilone, inquit, pandetur malum super terram (Jer. I). Siquidem et ab aquilonari parte coruscus hic et turbo pertonuerant vehementi grandine ignem, qui e vestigio ruptis nubibus est secutus, tertio praecedente.

Luce clarius ergo exerti in nos sunt tres illi de psalmo versiculi: Ascendit fumus in ira ejus, et ignis a facie ejus exarsit, carbones succensi sunt ab eo: prae fulgore in conspectu ejus nubes transierunt, grando et carbones ignis, et intonuit de coelo Dominus, et Altissimus dedit vocem suam, grando et carbones ignis (Psal. XXI).

Forsitan cum Nadab et Abiu filiis Aaron in thuribulis nostris, id est, in mentibus et corporibus nostris ignem alienum et incensum non bene redolens [Col. 0140A] obtuleramus, quod ferre non potuerit levita castissimus, martyr purissimus, qui, juxta sancti Job dictum, probatus est quasi aurum, quod per ignem transit, qui seipsum obtulit Deo in odorem suavitatis. Unde et pavendum horrifice nobis, quod ait ad Hebraeos Apostolus: Horrendum est incidere in manus Dei viventis (Hebr. X). Quia terribilis est quaedam exspectatio judicii et ignis aemulatio, quae consumptura est eos, qui Filium Dei conculcaverint, et sanguinem testamenti pollutum duxerint, in quo sanctificati sunt, et spiritui gratiae contumeliam fecerint pollute accedendo, temere tractando, indiscrete accipiendo corporis et sanguinis Christi sacramenta. Etenim quicunque manducat et bibit indigne, reus est corporis et sanguinis Domini, judiciumque [Col. 0140B] sibi manducat et bibit non dijudicans corpus Domini (I Cor. XI).

Novi siquidem et aeterni testamenti hoc sanctum singulare dignius longe est quam veteris et transitorii testamenti sanctum saeculare, dum et Evangelii per Christum gratia pluris multum sit quam per Moysen legis justitia; quam tamen si quis irritam fecisset, sine ulla miseratione duobus vel tribus testibus moriebatur. Quocirca et idem Apostolus Corinthios non rite seipsos probantes, imo irreverentius tantis se mysteriis ingerentes redarguens: Ideo, inquit, inter vos multi infirmi et imbecilles multi, et dormiunt multi (ibid.) Languoribus enim tabescebant variis, et febribus inaestuabant et moriebantur plurimi. Quia igitur seipsos minime [Col. 0140C] dijudicabant, quatenus emendationi studerent, judicabantur et corripiebantur a Domino, de quo ad Moysen angelus: Dominus, inquit, zelotes nomen ejus, Deus est aemulator (Exod. XXXIV); ad populum vero Moyses: Deus noster ignis consumens est (Deut. IX). Cujus scilicet quantum movere soleant zelum anathematis seu obedientiae contemptus, ut duo de innumeris ponam, exemplo est Achan qui propter anathema lapidibus fuit obrutus, suaque omnia igne combusta; itemque Saul, a quo propter inobedientiam scissa regni est purpura dicente propheta, cujus sciderat ipse pallium: Scidit Dominus regnum Israel a te, et quia projecisti sermonem Domini, projecit te Dominus, ne sis rex: melior [Col. 0140D] est enim obedientia quam victimae et aucusitare magis quam offerre adipem arietum, quoniam quasi peccatum ariolandi est repugnare, et quasi scelus idololatriae nolle acquiescere (I Reg. XV).

Materiae, mi frater, exigit triste fundamentum, ut tristia superaedificem verba; nec vereor, ne illo satyrici me notes elogio: Plus aloes quam mellis habes, cum vereamur, cum doleamus haec fuisse potissimum mala quae nos cibaverunt pane lacrymarum, quae nos potaverunt doloris absynthio. Sed coeptae jam prosequar seriem narrationis.



CAPUT III.

Quando haec nos incessit subito tempestas, procedere debebamus in civitatem ad exsequias cujusdam canonici, et propterea illo mane maturius [Col. 0141A] officium aliquot horarum cum matutinali missa expleveramus, dispensante misericorditer eo, qui omnia in mensura et pondere et numero constituit, ut non ad horam tantae animadversionis divina celebrarent super ipsum altare mysteria, quod sine multo fieri non potuisset periculo tam in ministris quam in sacramentis.

Miser ego ad tantam concussionem pavidus fugi in ecclesiam, ut ibi tutior essem, cum occurrit ex fratribus, dicens pallas altaris a fulmine tactas ardere. Inhorrui, extremui, sed tamen prompte in fidem martyris excitus cucurri, negligensque mei (necdum enim vapor cum fetore, caligo cum horrore decesserant loco) laevam altaris, quam exuri putabam, corripui ut excuterem, quae vi quadam veluti a [Col. 0141B] vento disjecta partim super ipsum altare superjacente missali remanserat, partim in pavimentum defluxerat. Obstupui mansisse incombustam, dum sub ea scintillam ignis reperissem ardentissimam, in quam et aliquandiu intendi, atque consideravi quiddam fuisse vivacis ac subtilis substantiae, de qua, martyre sancto teste, timui ne mihi aut insiliret in faciem, aut saevum aliquid diceret. Quod cum vellem decutiendo exstinguere, subito disparuit. Fuisse daemonem conjicio, qui pro sua potuerit subtilitate per rimas seu cavernulas irrepere, et ignea quadam vi vel demoliri aliqua vel adurere. Namque ut erratici, ita subversorii sunt daemones, quantum a Dei bonitate frigidi, tantum ex sui malitia igniti. [Col. 0141C] Quomodo autem non pateat illi nos addictos sententiae: Misit in eos iram indignationis suae, indignationem et iram et tribulationem, immissiones per angelos malos (Psal. LXXVII)?

Pyxidem denique argenteam, in qua corpus Dominicum habebatur, inveni super altare dejectam, quia catenulam, de qua ex more pendebat, ferream vis caloris velut stipulam siccam absumpserat, ut vix aliquantos inde annulos reperiremus. Ipsam gemebundus accepi firmiter quidem seratam, sed atramenti instar fuliginatam, et foramen modicum solitum habentem, quo nescimus, tunc artifice factum. Fuliginem illam manibus terendo atque fricando abstersi, aperui, tresque oblatas intus integras, sed paululum obfuscatas inveni, circumstantibus [Col. 0141D] ostendi, quoniam summa nobis erat trepidatio, ne corpus Dominicum deperisset.



CAPUT IV.

Fratres porro altare circumdantes, quatenus si quae resedissent ignis scintillae, exstinguerent, pallium quidem, ut supra memini, scissum, sigillum in partes divisum, sudarium neque scissum neque ustum invenerunt, nisi quod etiam in eo, sicut in pyxide, modicum foramen, quantum fieri acu posset, videretur.

Igitur sigilli fragmenta cum lacrymis et moerore multo levantes, plumbeam, quae sub ipso fuerat, capsellam, in qua sanctorum reliquiae continebantur, tutum in locum post altare transposuimus, ubi nec cura diligentior, nec lumen deesset continuum. Non [Col. 0142A] enim ingrate accipimus, sed propensa gratiarum actione excolimus, quo ad tantum, ut dixerim, caminum nec plumbum liquefieri, nec reliquiae consumi, nec potuerit cera resolvi. In praedicta etenim capsella domnus Reginardus memorabilis episcopus, constructor ecclesiae istius, unica devotione suum ex cera cum reliquiis condiderat sigillum. Non advertis, quicunque pietatis donatus es spiritu, trium hic puerorum praeconiale spectaculum, quorum neque saraballa neque capillum saltem septemplicis flammae valuit vehementia temerare? Etiam hic digito Dei athleta cooperatus est victoriosus, de quo veraciter dictum sit: Cum transieris per ignem, flamma non nocebit tibi, et odor ignis non erit in te (Dan. III), quandoquidem et ipse de craticula se [Col. 0142B] assantibus dixerit: »Infelices! Non agnoscitis, quia carbones vestri non ardorem mihi, sed refrigerium praestant?«

Ante hunc ignem, flebiles ac si dicam thermas, dixerat in visu cuidam sanctis illius advoluto genibus et supplicanti: O frater, venio iterum assari. Et quoniam minatur per prophetam Dominus, Scrutabor Jerusalem in lucernis (Soph. I), non habeatur frivolum, quod visus est idem Vigil sanctus omnia monasterii nostri et claustri noctanter diversoria deambulasse et cum lucerna scrutatus fuisse, nec ut filios diei et lucis ambulare quosdam indignatus virga minaci longius eliminasse. Hoc etenim de quibusdam accidisse magis est commiserandum, quam aliquem hoc vidisse insimulandum. Quid vero [Col. 0142C] et illud, quod conspecta est imago Domini in cruce pendens et quasi vivens amaras fudisse lacrymas, illi, qui hoc videbat in mentem tunc veniente, quia videns Dominus Jerusalem flevit super illam, qui videlicet tanto stupore ac tremore perculsus est, ut visionem non sustinens nutabundo vix gressu sese subtraxerit. Verum quoniam dicit Ecclesiastes: Tempus loquendi, et tempus tacendi (Eccle. III), supersedeo nonnullis et visionibus et offensis, quae tantum nobis praesignavere malum, pro similitudine quadam illud tibi Virgilianum, mi frater, ingerens, nam scholarium studiosus es litterarum:

Saepe malum hoc nobis, si mens non laeva fuisset,
De coelo tactas memini praedicere quercus. (VIRGIL. Buc. lib. I, vers. 16, 17.)



CAPUT V.
[Col. 0142D]

Quanquam igitur tam enormiter confusi [spectaculum quippe facti sumus mundo et angelis et hominibus (I Cor. IV)], non tamen in salicibus Babylonis suspendimus organa nostra, imo, ut scriptum est: In tribulatione invocasti me et liberavi te; exaudivi te in abscondito tempestatis (Psal. LXXX), multiplicavimus laudare Deum super judicia justitiae suae variis satisfactionum modis, quos propter semetipsum habeat acceptos, qui penetravit coelos Jesus Christus Filius Dei, qui in diebus carnis suae preces supplicationesque ad eum, qui posset salvum illum facere a morte, cum clamore valido et lacrymis offerens exauditus est pro sua reverentia (Hebr. V).

[Col. 0143A] Ne desertum praeterea usquequaque remaneret capitale nostrum, id est majus altare, oraculum attendimus propheticum: Immola Deo sacrificium laudis, et redde Altissimo vota tua, et invoca me in die tribulationis, et eruam te et honorificabis me (Psal. XLIX), nec non licentia episcopali minus altare majori nunc usque superponimus sacratum a domno Thiewino venerabili Leodiensium episcopo. Et quoniam ecclesia nostra III Non. Novembris a sanctis sacrata et dedicata est episcopis. Reginardo videlicet, Joanne Portuensi apostolicae sedis legato, Pelegrino Coloniensi archiepiscopo, visum humilitati nostrae est quatenus pro tantorum reverentia et praerogativa Patrum, nec non et primae sacrationis pio respectu, denuo ipsa eadem die reconsecretur.

[Col. 0143B] Proinde levamus oculos nostros in montes, unde veniat auxilium nobis, in te, o benedicta benedictarum virgo Maria, de qua, ut scribit Daniel, lapis abscissus est sine manibus, qui factus est in montem magnum, ita ut impleret universam terram; et in te, o Laurenti, mons craticulate, qui quanto inter tormenta detritus, inter flammas es liquefactus, tanto magis excrevisti usque ad coelestes Christi januas, quas ingredi sole clarior meruisti. In vos etiam, o Sancti omnes, quos in Canticis canticorum dilecta dilecto esse pronuntiat montes aromatum, quatenus vestrorum odoribus meritorum juxta Zachariae dictum, effundat Dominus super domum hanc et super habitatores ejus spiritum gratiae et [Col. 0143C] precum, ut, secundum eumdem prophetam, simus benedictio, qui maledictum esse nunc censemur a saeculo. Siquidem haec nostra flagellatio facta est multis in scandalum, quasi et ille circuitor terrae et perambulator Satan Job justum non percusserit; Jesu quoque sacerdoti magno non steterit a dextris ut adversaretur ei, et Psalmista non dixerit: Fui flagellatus tota die et castigatio mea in matutinis (Psal. LXXII), innumeraque alia, quae possunt objici, quando nec ipse Satan, quantum voluit, sed quantum, et quomodo, et ubi permissus est, nos impetierit illius judicio, cujus judicia abyssus multa.



CAPUT VI.

Quod evidenter cuidam ostensum est, qui subsecuto [Col. 0143D] Parasceve, dum matutinali hora, post vigiliarum et orationum munia, sese in terram paululum quieturus coram altari quodam dedisset, supra se quodammodo factus vidit ea parte aeris, qua fulmen deciderat, clarissimae lucis angelicam cohortem, quae obstiterit daemonicae cohorti, nostram penitus in conflagrationem succensae. Sed sicut deficit fumus, defecit, sicut fluit cera a facie ignis, sic tartareus ille torris a facie martyris assati fumigans defluxit. Nec fuit horridior fumus ille, quem vidit Isaias implesse domum Domini, isto, qui totum ita monasterium obfudit, ut ex fulgure illud accensum flebiliter discurrendo perstreperemus. Sed profecto angelus faciei Dei, angelus, quem quartum in camino cum tribus pueris deambulantem vidit et obstupuit [Col. 0144A] tyrannus; ille inquam, qui excussit flammam ignis de fornace, hoc etiam abegit incendium, et ipsos in daemones tanquam in Chaldaeos, qui feroces interpretantur, retorsit.

Propterea miserationum, Domine, tuarum recordari aequum est, laudationem tuam loqui os nostrum salutare, super omnia, quae largitus es nobis secundum multitudinem misericordiarum tuarum: omnia enim, quae fecisti nobis, in vero judicio fecisti.

Nec vero sit supervacuum, Jesu Christe, sacerdos magne, sacerdos in aeternum secundum ordinem Melchisedech, quod te vidit quispiam cultu sacerdotali, cultu supercoelesti plusquam Aaron gloriosum, ad altare, quod nunc videris ut tabernaculum [Col. 0144B] Silo repulisse, mystica quaedam et quae supra hominem sunt, sacramenta celebrasse. Erat ecclesiae structura mirabili modo innovata, aromaticus odor diffusus, claritas ut civitas, quae, juxta Apocalypsim, non eget sole neque luna, ut luceant in ea, nam claritas Dei illuminat eam, et lucerna ejus Agnus est (Apoc. XXI). Illuminanti ergo mirabiliter a montibus aeternis supplicent omnes filii lucis, imploret atque impetret omnis Ecclesia sanctorum, quatenus Ecclesia nostra benedictionem accipiat et misericordiam a Christo Domino pontifice summo, salutari vero. Amen.



CAPUT VII. Frederico in Christo familiari amico suus R.

[Col. 0144C] Monet apostolus, non alta sapere, sed humilibus consentire. Idcirco quoniam instar David te scio humilem in tuis esse oculis, nec genere nec scientia extolli, simul nec vilipendere amici scripta, quamlibet simplicioris, Libellum ad te flebilem scribere gratum ac praecordiale habui. Quem videlicet ut sic titularem, ratio dictavit materiae. Huic favorem, huic gratulationem te impensurum, prout caeteris soles, opusculis meis, non ambigo, tametsi utilitas sit in eis modica. Sed magnipendis etiam minima pro tua indole bona. Nam mediocribus quoque scriptis amicorum benignitas scit favere, alienorum malignitas nescit ignoscere. Trahit invidus ad culpam, quod emendationis minus fuerit tractum ad [Col. 0144D] limam.

Sed habeo adversus te, quod charitatem primam reliquisti. Siquidem postquam Stabulas abiisti, postquam Stabulensis effectus es, nullum mihi alloquium, nullam litterarum schedulam misisti, quasi arietes, oves, vitulos Arduenna non habeat, de quorum solent pellibus confici pergamenae. Et quae tanta fuit Stabulas tibi causa videndi? Illicne legata tibi est stabulandorum cura equorum, qua detentus litterarum ad amicum ita tenus subtraxit officium? Sed forsan causaberis onagros abesse, qui tuos ad nos deportent codicellos? Adsunt autem commeantes plurimi. Si praedones vereris, quorum ferax Arduenna est, ergo per tales mitte, quorum supellex ad instar sit Gabaonitarum, qui misero potuere [Col. 0145A] habitu ipsos etiam hostes inclinare ad misericordiam. Reduc ad memoriam:

Cantabit vacuus coram latrone viator.

[Col. 0146A] Quandiu autem non rescripseris, nec duos saltem cupreos a Samaritano denarios, nec a nobis vel stabularii vale accipies.




[Col. 0145]
REINERI MONACHI LIBELLUS GRATIARUM ACTIONIS AD B. LAURENTIUM Super dedicatione nova ecclesiae monasterii sui.
(D. Bern. PEZIUS, ibid., col. 197.)



CAPUT PRIMUM.
[Col. 0145B]

Post vocem commotionis magnae, qua super nos Deus majestatis intonuit, quemadmodum anteriore digestum est libello, nunc illa nobis voce exclamandum est, quam audivit post se Ezechiel sanctus, vocem similiter commotionis magnae: Benedicta gloria Domini de loco suo (Ezech. III). Ad tuum siquidem redisti locum, o Laurenti, a quo per septem menses ac tredecim dies nostris relegatus offensis exsulaveras. Proinde et nos ut Decalogi vere transgressores per hanc, tui exsilii moram offensae Trinitati satisfacere, sanctum denique septiformem Spiritum impensius obsecrare non destitimus, et quasi septuplum nosmetipsos variis poenitendo modis punivimus. Tuis igitur avertas meritis, ne tali [Col. 0145C] ulterius plaga feriamur, a septem denique plagis, quae scribuntur in Apocalypsi novissimae (Apoc. XV), quoniam in illis consummanda est ira Dei, tuo defensemur patrocinio. Benedictus itaque Dominus ex Sion, qui habitat in Jerusalem, quia licet fueris, o patrone exorabilis, aversus, solemniter tamen ad pristinum es habitaculum reversus, ut non solemniore spectaculo, non clariore triumpho ad suam de exsilio redierit sedem clarissimus ille Christi dilectus fidelium proclamantibus populorum choris: Benedictus, qui venit in nomine Domini; Hosanna in excelsis (Marc. XI).

O lampade solari splendidiorem nobis illam lucem, cum III Nonas Novembris, quae veteris dies fuerat dedicationis, ad novam dedicationem convenit [Col. 0145D] in ecclesiam nostram magna devotione magna populi multitudo, et astante cum monachis, clero abbatibusque religiosis antistes Leodiensis domnus Rodulfus, vir amplissimae nobilitatis, ecclesiasticae exsecutus est sacrationis ministeria, tam pio discursu, tam spectabili occursu, ac si Jesum sacerdotem [Col. 0146B] magnum mutatoriis et cidari munda cerneres infloratum.



CAPUT II.

Quod fuerat igitur desolatum, fit altare consolatum, sacrosanctis renovatur mysteriis, aqua, oleo, chrismate tuarum, Christe, ad instar plagarum signatur ac dedicatur. Capsella, in qua dulcissimum nobis man, id est martyris reliquiae continebantur, cum jubilis cordium devotis et lacrymarum odoramentis reportatur. Haec, inquam, urna Moysi aurea nobis pretiosior, in pristinum relocatur sacrariolum. Sigillum superinducitur marmoreum, et firmatur lapis benedictione jam et unctione non minus sacer illo, cui Jacob in Bethel superfudit oleum. Nec angelos [Col. 0146C] defuisse sanctos credimus benignumque Jesum, quem unxit Deus oleo laetitiae prae consortibus suis, scalae innixum repropitiationis desuper benedixisse astantibus, acceptasse fidem et vota sicut unguentum nardi pistici pretiosi aromatizantia, quod super caput ac pedes ejus poenitens effudit pretiosa, cujus ex odore miro tota est domus repleta.

Subinde ergo in voce exsultationis et confessionis cantavimus: Terribilis est locus iste, hic domus Dei est et porta coeli et vocabitur aula Dei, obtulimusque sacrificium laudis, sacrificium quasi vespertinum, quod te, o Laurenti, passo, te in vespera sepulto Justinus obtulit presbyter sanctus, panem vitae aeternae et calicem salutis perpetuae, de quo lacrymabili [Col. 0146D] communicatu participati sunt, qui aderant omnes Christiani, super te gementes ut columbae, murmurantes in cordibus suis.

Saltaverit quidem totis viribus egregius ille psaltes David, percusserit in organis, obtulerit holocausta et pacifica, cum deduceret arcam Domini exercituum [Col. 0147A] in tabernaculum, quod tetenderat ei, universo Israel personante in jubilo et clangore buccinae. Rex quoque Salomon cum eamdem magnifice transmigraret arcam in oraculum templi, in Sanctum sanctorum sub alas cherubin, arietes mactarit atque vitulos. Nos etiam juxta Osee prophetam reddidimus vitulos labiorum nostrorum atque multimodas gratiarum actiones velut arietum adolevimus adipes. Arietem, inquit Dominus ad Moysen, sumes, quem cum mactaveris, fundes de sanguine ejus circa altare, et concisum atque lotum offeres totum in incensum super ipsum altare. Oblatio est Domino, odor suavissimus, victima Dei (Exod. XXIX).

Quisquis cum Isaac patriarcha bonum sentire odorem potes, senties, quod arietis hujus instar [Col. 0147B] Laurentius olfactui divino redoleverit. Plane et ipse aries spiritu contribulato et corde contrito saginatus valde, qui multiplicibus tormentis concisus, baptismoque lotus martyrii ab eo, apud quem est fons vitae, ad ultimum oblatus est atque victimatus super aram craticulae, a toto sparsim corpore in carbones decurrente sanguineo liquore, de quo odoratus est Dominus odorem suavitatis tanquam de sacrificio Noe, qui requies interpretatur. Et quidem subsannans in Sanctum subsannatione Decius et frendens super eum dentibus suis: Date, inquit, lectum ferreum, et requiescat in eo Laurentius contumax. Allatus est autem lectus ferreus in modum craticulae cum costis tribus desuper, quo sanctae [Col. 0147C] Trinitatis agonista invictus: Ecce, ait, miser, assasti unam partem, regyra et alteram et manduca. Carnifex, qui ponebat morticina servorum Dei escas volatilibus coeli, carnes sanctorum bestiis terrae, mirabili odore affectus est nidore gravissimo carnis adustae; quia quod fidelibus in vitam, hoc sibi factum est in mortem.

Nec vero siderei vultus coruscamen aeternae filius noctis sufferens cum Valeriano complice abstritus et confusus Tiberiani sese in latebras palatii ut lucifuga proripuit. At vero Laurentius, qui, ut ait Psalmista, jam in lumine videret lumen, qui totus intenderet ad illud Isaiae: Oculus non vidit, Deus, absque te, quae praeparasti exspectantibus te (Isai. LXIV), vultu vernans pulcherrimo: Gratias, inquit, [Col. 0147D] ago tibi, Domine Jesu, Christe, quia merui januas tuas ingredi. Igitur in eodem Noe verus requievit, obdormivit, inquam, in Domino.



CAPUT III.

Hic revera meritis non impar Stephano tam a Jerosolyma quam et a Constantinopoli causis interpellantibus opportunis protomartyrem attraxit eumdem ad Romam, ut uno requiescerent in sepulcro, quibus fuerat, imo est cor unum et anima una (Act. IV). Sed quo sensu, quibus attentaverim hoc verbis edicere? Illo mihi dicto hic utendum est poetico:

Non mihi si centum linguae sint, oraque centum,
Digna rei tantae valeam praeconia ferre.

Nam Laurentius, o inaestimabilis dilectio charitatis! [Col. 0148A] sese in latus vertit, et dimidium requietionis suae, id est sepulcri partem aequa portione tanto partitus est cohaeredi, ostensumque est quod haereditas haec praeclara esset eis, quibus tam beatae sodalitatis ceciderant funes in praeclaris.

Verum, ut ita dixerim, o mirum mirabile! quia dum ad corpora vel reliquias sanctorum mortuis vita, sanitas aegrotis soleat interdum instaurari, quicunque tantum Laurentii exustum corpus videre, tanquam exanimes statim cecidere, nec infra dies 10 superfuit ullus, qui morte non fuerit exemptus. Cur autem hoc acciderit humano investigari sensu non potest, cum dicat Apostolus: Quis enim cognovit sensum Domini (Rom. XI). Cujus nimis profundas esse cogitationes dicit et Psalmista. Est [Col. 0148B] autem supra hominem filios vitae, quorum spiritus in coelesti jam gloria Christus ineffabiliter dignificavit, velle carneis videre oculis maxime indignos. Quapropter tanto martyri quantum reverentiae, quantum debeatur honorificentiae, hinc aestimandum est.

Nec meam ipse debeo reticere miseriam; quia dum aliquando commendatas mihi quorumdam sanctorum reliquias publice videri et tractari exposuissem, tanto membrorum sum tremore subito redargutus, quod incautelam paralysis meam vindicasset, nisi poenitentiae mox antidotum succurrisset.

Caeterum quod in Canticis canticorum sponsa dicit: Dilectus meus candidus et rubicundus (Cant. V), hoc itidem tu dicere, o Roma, potes: Dilecti mei [Col. 0148C] candidi et rubicundi. Quae lilia enim Stephano et Laurentio candidiora? Quae rubicundiores rosae a pigmentariis consitae? Quae aromatum areolae redolentiores? mirae confectionis unguentum, cujus et ipse fuit dictator Dominus, quo etiam dictante unctum est tabernaculum et arca testamenti omniaque utensilia ejus; de quo, inquam, unctus est Aaron et filii ejus, thymiama, quo uti alieno non licet quod Sanctum sanctorum esset, paradisi floribus tantis nec odore suavius, nec fuit sacratius sanctitate.



CAPUT IV.

Dum enim esset inventum sacratissimum beati Stephani corpus, ait inventionis ejus relator, terrae [Col. 0148D] motus factus est magnus, tantaque suavitas et fragrantia odoris inde egressa est, quantam nullus hominum sentire unquam potuerit, ita ut putaremus nos in amoenitate paradisi esse positos. Et de ipso siquidem odore infirmi septuaginta tres a diversis sunt incommoditatibus sanati. Nihilominus et scriptor translationis ejusdem a Constantinopoli ad urbem Romam. Aperto, inquit, tumulo ejus tanta, tamque miri et suavissimi odoris abundantia prodiit, ut qui aderant in illam coelestem jam se patriam translatos esse putarent.

Nec vero minore odoris gratia, nec impari virtutum mirificentia spiravit atque effulsit illa beati Laurentii sagina, quae nobis ab urbe Roma divinitus [Col. 0149A] provenit tempore domni Diewini Leodiensium episcopi, et primi Ecclesiae hujus abbatis Stephani. Quod etiam diligenter apud nos habetur descriptum, ideoque dicta prius supersedeo dicere rursum, praesertim quod clare digesta vili obscurare stylo esset temerarium. Ut attingam tamen breviter: Anno Dominicae Incarnationis 1063, a die autem primae dedicationis nostri coenobii 37, IV Idus Julii tanto fuimus ditati thesauro, cum tam pretiosum, tam desiderabile pignus ad nos est perlatum, nobisque collatum praesenti maxima cleri ac populi Deum et martyrem magnificante frequentia. Solemnizatur proinde a nobis dies ista quotannis, dulce ac pium memoriale spirans tam redolenter mentibus piis quasi flos rosarum in diebus vernis, et quasi thus [Col. 0149B] redolens in diebus aestatis.

Verumtamen ut scriptum est in Propheta: Filios enutrivi et exaltavi, ipsi autem contemnentes spreverunt me (Isai. I), quidam aliquando ex senioribus nostris firmaverunt sibi sermonem nequam, ut a serpente antiquo supplantati acuerent et ipsi linguas suas sicut serpentis, dicerentque istam superfluo celebritatem fieri. Caudam draconis partem stellarum diceres traxisse, cum minores etiam simplici lucentes oculo eatenus obscurarint et post se traxerint, ut eodem superveniente festo, debiti cultus ac festivae servitutis fraudarent patronum honorificentia. Cum vero aeris esset tunc magna serenitas, tanta inhorruit vesperascente tempestas, quod prae tonitruis horribilibus et coruscis locus iste profundari [Col. 0149C] ac subversum iri putaretur.

Zelatores proinde nostri ex sua ingratitudine proterva contriti et confusi, culpamque alterutris accusantes a synaxi vespertina omissae festivitatis officia repetierunt, temperata evestigio tempestate et conquiescente. Detestabile profecto est vitium ingratitudo. Hanc et ipse Christus Dominus in novem leprosis, qui gentis erant Judaicae, improbans, unius, qui erat Samaritanus, gratias agentis gratitudinem commendat: Nonne, inquiens, nonne decem mundati sunt? et novem ubi sunt? non est inventus qui rediret et daret gloriam Deo nisi hic alienigena (Luc. XVII). Ergo, gratissime martyr, grate acceperis, quod quidam tuis tam sedulo assederunt reliquiis, [Col. 0149D] toties scrinium, in quod erant ab altari transpositae, amplexati sunt, affectuosaque figentes oscula infunderunt lacrymis, tanquam viderent et manibus tractarent arcam testamenti, quam aperto coelo visam esse in templo Domini dicit in Apocalypsi Joannes. Sed te hoc attendisse, te hoc acceptasse fusa interdum desuper lux declaravit. Lapidibus ignitis equidem ab igne ascendisti in montem sanctum Dei, de quo projectus, de quo perditus fuit cherub ille antiquus, ad quem Dominus per prophetam: Omnis lapis pretiosus operimentum tuum, sardius, topazius et jaspis, chrysolithus et onyx et beryllus, carbunculus et smaragdus (Ezceh. XXVIII); Lucifer, inquam, ille qui mane oriebatur, propter superbiam obscuratus tanti perdidit cultus operimentum: [Col. 0150A] tibi propter humilitatem illustrato posuit in capite Christus coronam de lapide pretioso, cui quemadmodum habetur in Job nec topazius de Aethiopia, nec sardonicus lapis pretiosissimus vel sapphirus queant adaequari ullo modo, et tinctis in die coloribus omnino pretiosiore es purpura donatus, ab illo scilicet Rege regum, qui sua fuit in passione chlamyde coccinea purpuratus.



CAPUT V.

Et plane qui dixeras inter exstinctos lapides, hoc est infideles, positus: Mea nox obscurum non habet, sed omnia in luce clarescunt, qui tota in flammis nocte agonizaveras, tyranno dicente: Nox ista in te versabitur cum suppliciis, matutino coruscante lucifero ad diem et requiem veram transisti dicente [Col. 0150B] tibi desiderato cunctis gentibus, dicente tibi Christo collium aeternorum desiderio: Veni, desiderator bone, veni; desiderant te angeli mei, quoniam assatus non negasti me, probatus confessus es me. Nam et auro puriorem obrizo, et omni clariorem carbunculo te cuidam ostendere es dignatus, utpote qui luces, qui ardes ut seraphim. Sed scriptum est in Tobia: Sacramentum regis abscondere bonum est, opera autem Dei revelare et confiteri honorificum est (Tob. XII).

Referebat igitur nuper juvenis quidam, quod captus a quibusdam fuerit raptoribus, qui rebus suis inhiantes, gravem pecuniae summam ab illo exigerent, quem et vinculis et inedia per aliquot dies confecerant, et de loco ad locum trajiciebant. [Col. 0150C] In turri postremo satis alta concluserunt, pedes arctissime illius in cippo constringentes. Jacebat ergo miserrime affectus ac pervigil. Sciens vero vigiliam passionis tunc esse sancti Laurentii, tota mentis contractione martyrem interpellabat, cum sensit repente concuti cippum atque laxari, cujus erat tam vasta moles, ut illum daedali quondam labyrintho destinatum suffecisset Minotaurum cohibere. Ita extractis pedibus accessit ad fenestram turris, circumspiciebatque utrum valuisset sine periculo desilire. Diffidebat quidem praecipitio, sed plus confidebat martyri. Itaque ab alto se misit deorsum, et virtute subvectus martyris, directusque ducatu, quanquam esset viarum ignarus, tamen tuto ad nos [Col. 0150D] itinere pervenit, quae sibi acciderant enarravit. Nos juxta psalmographum nomen Domini, qui educit vinctos in fortitudine (Psal. LXVII), alte concrepando invocavimus, cum ille ad majus altare accedens vovit, ut quoad vixerit, suam annualiter oblationem sancto dependat in gratiarum actionem.

Item alius ab iniquis captus atque im compedem conjectus, nisi daret, quod exigebatur, injuriis angebatur. Spopondit tandem se daturum, et absolutus uxorem pro se suam vadem reliquit. In compedem pro marito mulier conjecta est. Aderat festum S. Laurentii. Questibus et dolore lacrymoso misera per totam fere noctem importuna Laurentio sanctum inclamabat, sanctum obtestabatur, [Col. 0151A] cum subito dissiluisse boiam mirata est, animoque usa virili eam humero imposuit, cum ea profugit, quam et continuo per maritum gratias agentem, sancto Laurentio, qui solvisset compedes, destinavit.

Venit etiam puer cum boia deductus a patre, quomodo et ipse solutus sit, et ad invocationem martyris in ipsius festo ereptus de inimicis, innotuit coram ipso. Unde et nobiscum populus dedit laudem Deo.



CAPUT VI.

Igitur a prima dedicatione hujus ecclesiae ad secundam dedicationem anni supputantur 151, ab anno autem Dominicae Incarnationis 1182. Denique XI Kal. Aprilis divina fuimus animadversione plagati, [Col. 0151B] sed eodem nihilominus anno IV scilicet Nonas Novembris divina miseratione sanati. Hujus sanationis laetitiam, hoc est dedicationis solemnitatem exemplo Salomonis vel Machabaeorum per 8 egimus dies, atque, ut scriptum est, obtulimus holocausta precum et salutaria laudis in canticis spiritualibus et gratiarum actionibus tanquam in vasis musicorum diversis confitentes Domino, quoniam bonus, quoniam in saeculum misericordia ejus (Psal. CXXXV). Dicit autem Jesus filius Sirach: Glorificantes Dominum quantumcunque potueritis, supervalebit adhuc, et admirabilis magnificentia ejus; benedicentes Dominum exaltate illum, quantum potestis: major est enim in laude; exaltantes eum replemini virtute, [Col. 0151C] ne laboretis, non enim pervenietis (Eccli. L).

Ergo quoniam reposita est corona capiti nostro, id est majori altari reddita est sua consecratio, nec pervenire possumus ad condignam laudem et gratiarum actionem, tu, o sancte Laurenti, procide cum viginti quatuor senioribus de Apocalypsi ante sedentem in throno, et adora pro nobis viventem in saecula saeculorum; mitte, inquam, tuorum coronam meritorum ante thronum, adjunctoque ad preces mirae charitatis summae ad Deum gratiae Stephano, quemadmodum in coelo, sic etiam in sepulcro tibi mirabiliter conjuncto, exora cum illo et impetra nobis servientibus hoc in loco tuo, quatenus digne possimus dicere omni saeculorum [Col. 0152A] aevo: Benedicta gloria Domini de loco suo. Amen.



EPILOGUS.

Aequum est praeterea illius meminisse praecordialiter, illum adnotasse celebriter cujus maxime impensis, cujus praecipue cura necessariae, quam exscripsi, plagae sanitas est recuperata. Paterfamilias noster domnus abbas noster Everelinus quantum instar sancti Jacob luctatus sit cum Angelo, quantum precibus, lacrymis, atque, ut ita dicam, brachiis eleemosynarum institerit Christo, pium fuerit memoratu. Sed bonarum sinceritas actionum adulationis non requirit fucum quandoquidem scriptum est: Lux Dei est bene agentis vestigium (Eccli. L). Tamen dici de ipso potest non temere, [Col. 0152B] quod de supra dicto luctatore propheta dicit Osee: In fortitudine sua directus est cum angelo et invaluit ad angelum et confortatus est, flevit et rogavit eum, in Bethel invenit eum, et ibi locutus est nobiscum (Ose. XII). In Bethel, inquam, quod domus Dei sonat, in domo scilicet orationis invenit magni consilii angelum, nempe qui et dicit: Domus mea domus orationis vocabitur. Et ibi locutus est nobiscum misericordiam post judicium, ut Ecclesiae mitteret Leodiensis angelum, id est episcopum. Sacerdos enim angelus Domini exercituum est, qui nostrorum uredine peccatorum arefactae ut hederam Jonae, reformaret nobis novae dedicationis viridem atque florentem statum. Circa cujus instaurationem Everelinum [Col. 0152C] abbatem ita spectasses officiosum quasi Martham satagentem circa frequens Christi ministerium. Simon Oniae filius, sacerdos magnus a Jesu filio Sirach praedicatur, quod in vita sua suffulserit domum, quod in diebus suis corroboraverit templum, quod in sua effulserit gente, quasi arcus inter nebulas gloriae. Serio possunt haec eadem ad nostrum derivari Everelinum, quandoquidem et lucerna super candelabrum posita omnibus, qui sunt in domo Dei, est conspicua, et in Evangelio legitur: Unaquaeque arbor ex fructu suo cognoscitur. Denique a primo abbate hujus Ecclesiae abbas ipse est novenarius, quem novem esse ordinis angelorum consortem et cupimus, et oramus.




[Col. 0151]
REINERI MONACHI BREVILOQUIUM DE INCENDIO ECCLESIAE S. LAMBERTI LEODIENSIS
(Ubi supra, col. 207.)

[Col. 0151D] § 1. Gravi et diutina detentus infirmitate distuli nunc usque, fratres mei, satisfacere voluntati vestrae ac petitioni, scilicet ut perstringam breviter Satanae malignitatem, qua nos in commune, id est clerum et populum impetiit graviter et concussit. [Col. 0152D] Circuitor terrae et perambulator insidiosus, cujus instabilitas et vagatio semper intendit, semper grassatur ad nocendum; ille, inquam, qui tam dolenter Job sanctum percussit, nec nostra equidem a percussione abstinuit, dum matrem nostram, videlicet [Col. 0153A] ecclesiam sancti Lamberti, nec non ad nihilum deducere per tantum, quod vidistis, incendium, machinatus est.

§ II. Anno ab Incarnatione Domini 1188, IV Kal. Maii, quo die S. Lamberti celebratur translatio, ad primam scilicet subsecutae noctis vigiliam ignis a domo prorumpens cujusdam canonici, circumpositas domos, dein claustrum claustralesque officinas repente corripuit et absumpsit; nimiumque daemonica exagitatione invalescentes flammae tuo, sancte Lamberte, monasterio incubuere, et tecta quamvis convestita diligentissime plumbo, ambasque turres, nec non et palatium vetus cum Ecclesia sanctarum virginum, nonnullisque circum mansionibus ingenti conflagratione ruinaque dejecere.

[Col. 0153B] Heu quis non dolere, quis a gemitu et lacrymis abstinere potuit super tua eversione, o domus excellentis fabricae! o nobilis atque illustris ecclesia clero, institutionibus, multisque insignibus gloriosa! Ecce divino qualiter percussa es judicio! ecce sonoritatis atque dulcedinis unicae in terram campanae decidentes confractae sunt! marmora pavimenti spectabilia nullis jam esse usibus apta aestimantur; augustae operositatis corona, quae pendebat in medio, dum tumultuarie et raptim deponitur, imo et dejicitur, plurimum dissipata est; lectionarium auro et gemmis insigniter fabricatum pretiosis, exportatum est quidem, sed de ipsis sunt gemmis perditae praestantiores.

Denique quid memorem altare sanctae Trinitatis, [Col. 0154A] aliaque sanctorum altaria fuisse demolita incendioque violata? Adeo tunc invaluit Satan, adeo tunc invectus est in sanctuarium Dei nebulo iste gehennalis, ille osor sanctitatis. Principale tamen altare, quod est sanctae Dei Genitricis, mansit intemeratum. Non enim potuit temerare flamma, quod tanta voluit conservare patrona. Nonne et ipsa suam mirabiliter conservavit ecclesiam parochialem. Instar Chaldaicae fornacis, in quam olim tres pueros conjecerat tyrannus, horrenda undique exundabant incendia, ex illa tamen ecclesia quasi refugientibus et torpentibus flammis.

§ III. At vero tua, beate Petre, domus intacta perstitit et illaesa; tua, o apostole, decentis structurae basilica eodem incendio cum ecclesia parochiali [Col. 0154B] sanctorum Clementis et Trudonis combusta est. Claustrum quoque cum officinis claustralibus ignis vorax absumpsit. Proh dolor! Propter peccata inhabitantium sic interdum sancta Dei disperduntur habitacula; propter indisciplinatorum offensas sic interdum divina destituuntur sanctuaria.

Sed tu, o piissima virgo Maria, tu exorabilis misericordiae mater, vosque magnifici patroni, Petre et Lamberte, vos, inquam, piissimi pastores, a vestris gregibus omnes Satanae incursiones propellite, et domos vestras, id est ecclesias vestris dicatas meritis, orate, ut ille Dominus, ille sanctus reformet in melius, et protegat in aeternum, cujus domum, ut ait Psalmista, decet sanctitudo in longitudinem dierum (Psal. XCII). Amen.




[Col. 0153]
REINERI MONACHI LACRYMARUM LIBELLI TRES.
(D. Bern. PEZIUS, ibid. col. 211, ex ms. S. Laur. Leod.)



LIBELLUS PRIMUS.



CAPUT PRIMUM.
[Col. 0153C]

Sunt justi atque sapientes, ait Ecclesiates, et opera eorum in manu Dei, et tamen nescit homo utrum amore an odio dignus sit; sed omnia in futurum servantur incerta (Eccle. IX). Propterea, o philochriste, qui, exemplo praedicabilis Magdalenae plagas manuum, lateris, et pedum Jesu Nazareni crucifixi toties lacrymis lavisti, capillis tersisti, et quasi de alabastro spiritus contribulati profusum superinunxisti odoriferum nardi liquorem: propterea, inquam, o amator Christi, cum quo mihi familiariter frequens de hujusmodi sermo est, timor et tremor venerunt super me et contexerunt me tenebrae (Psal. [Col. 0154C] LIV). Ignoro etenim quando vel quomodo moriturus sim, licet noverim omnino me moriturum.

Nec sine lacrymis et dolore magno atque gemitu recordari aut dicere possum, quod quidam e fratribus nostris aliquoties inopina et subita sunt a nobis morte subtracti; et domestici quam extrarii casus visi quam auditi nos debeant terrores penetrabilius admonere. Probabiliter quidem scriptum est: Justus qua morte praeoccupatus fuerit, in refrigerio erit (Sap. IV); tamen praeoccupare faciem Domini in confessione et poenitentia, oleo ungi sancto, eucharistia participari ut piissimum, sic et tutissimum est. Quis vero animae, quis edicat corporis [Col. 0155A] morbos? Innumeris miser homo subjacet passionum calamitatibus. Vana sunt autem et transitoria, quaecunque arrident saeculi hujus prospera. Melius est ergo, ut definit idem Ecclesiastes, ire ad domum luctus quam ad domum convivii: in ea enim finis cunctorum admonetur hominum, et vivens cogitat, quid futurus sit (Eccle. VII). Cogitatio fructuosa; quoniam, ut sapiens dicit alius: In omnibus operibus tuis memorare novissima tua, et in aeternum non peccabis (Eccli. VII). Jugiter enim attendere, quod moriturus sis, praescribere, ad quae sit futurus tibi sermo reddendae rationis, multum retrahit a peccatis. Sed quia in Evangelio ait Dominus: Sine me nihil potestis facere (Joan. XV). Et Apostolus: Neque volentis, neque currentis, sed miserentis est Dei [Col. 0155B] (Rom. IX), quidquid cogitamus, quidquid loquimur, quidquid agimus boni, divinae potissimum est gratiae imputandum.

Denique fidelis quidam ejusdem Apostoli me saepius dicto compungere solebat: Ipsi in nobismetipsis responsum mortis habuimus, ut non simus fidentes in nobis, sed in Deo, qui suscitat mortuos (II Cor. I), quia memoraret, dum se aliquoties, dum aut orationi vacaret, aut contemplationi, tantum animi stuporem totiusque subito pertulisse corporis rigorem ut sibi agoniam adesse mortis crederet. Urgebat interim chaos terrificum utpote contra quem terrores Domini militarent. Etenim ad tremendum Dei judicium tam inopinate, tam improvise rapi exspectatio terribilis adeo est, ut mentem hominis, [Col. 0155C] nedum linguam excedat. Hinc culparum congeries, inde maligni spiritus accusatores; tum vero judicis examen et sententia jam versabantur ante oculos. Tribulationem igitur suam lacrymatu indicibili ante Deum pronuntiabat, effundendo scilicet illam beati Job orationem: Dimitte me, Domine, ut plangam paululum dolorem meum, antequam vadam et non revertar, ad terram tenebrosam et opertam mortis caligine, terram miseriae et tenebrarum, ubi umbra mortis et nullus ordo, et sempiternus horror inhabitat (Job X). Nec non illud Psalmistae: Remitte mihi, ut refrigerer, priusquam abeam, et amplius non ero (Psal. XXXVIII). Non deerat tamen spes illi misericordiae sub tali angustia. Quippe dum post aliquantum [Col. 0155D] anima rursum membris omnibus quasi refunderetur, sed insolita concussione et fremore.

Quid autem verear fateri, quod e fratribus nostris uno jam propinquante morti, cum quadam Dominica inter Matutinorum vigilias somni gravedine pressus, super lectulum ipse parumper requiescere vellem, tam vehementer daemonum in me turba irruit, ut ad ecclesiam tremebundus refugerem? At vero paululum post reprehendere meipsum coepi et confundi, quod tam modicae fidei essem, ut a facie potestatis phantasticae ita deterrerer. Igitur quasi priorem fugam seu diffidentiam emendaturus ad lectulum reversus sum dicendo: Dominus illuminatio mea et salus mea, quem timebo (Psal. XXVI)? etc., crucisque signaculo me circumjecto sollicite communivi.

[Col. 0156A] Vix irrepere somnus coeperat, et ecce cohors illa implacabilis graviore admodum quam prius violentia incurrit, feralibusque telis comminans et horrende infestans adeo quoque invaluit, ut detractum lectulo me in aerem veluti abripiendum levaret, nomen et auxilium inclamans Spiritus sancti, et a peste tanta me excutiens, ad ecclesiae asylum utique pugnator invalidus atque somnolentus refuga denuo refugi. Nec miserae menti ac imperfectae defuit horror, dum se ingererent larvares nebulosissimique vultus illi, quos aspexeram.

Siquidem et anteriori quodam acciderat mihi diluculo, ut psalmodiae intentus, dum super claustri me reclinassem intercolumnia, immanem ursum a domo infirmorum strepitu exire grandi viderem. [Col. 0156B] Erat horribili aspectu et torvo nimis, flammantibusque oculis. Nec mihi parum incusserat horroris, dum econtra transiret, nisi salvificum exclamassem Spiritus sancti nomen et crucis objecissem signaculum, ad quod sicut deficit fumus, defecit et evanuit. Verum citius ego abscedens loco, ut quolibet meditatu alio turbatum tranquillare pectus valuissem, talibus meipsum versiculis occupabam:

Quanta mihi faciant crebro certamine pestes
Daemonicae mala, non leviter depromere possim.
Instant igne, minis, horroribus atque flagellis,
Concutiunt somnos carpuntque truci velut ungue.
Quam gravis illorum vis est, quam dira potestas!
Innumeros solus, et vincere quis queat hostes?
[Col. 0156C] Spiritus obsistat sanctus, miserum tueatur;
Infirmosque suos firmet charismate sensus.
Tanto tutore nil sunt phantastica quaeque.
Hic bene tranquillat, scelerum quod grex male turbat.
Felix, quem nutus, quem gratia diligit ejus,
Sensibus et corde clarescit jugiter ille!



CAPUT II.

Nihilominus autem occurrit memoriae, duos ex fratribus nostris infirmatos graviter fuisse. Alter eorum per hebdomadam fere cibi ac potus perdito appetitu, etiam levamen perdiderat moriendi tam febre quam jejunio exsiccatus. Nocte igitur una, cum pervigil jaceret, subito vidit daemonem fuligineis atque tetricis horrendum lineamentis inter [Col. 0156D] suum et alterius fratris lectulum constitisse. In eodem quippe diversorio uterque altrinsecus decumbebat. Ad utrumque vicissim daemon explorantis more gestibusque intendit. Et conversus ad eum, qui vigilabat: »Tu quidem, ait, nunc evades; alter vero ille conferet nobiscum jamjam moriturus:« quod et accidit. Nam evestigio frater aggravatus et ab ipso est diversorio exportatus. Porro qui remanserat infirmus, tantos in aere clamores eo decedente audivit, ut innumerum concursare tumultuarique vulgus crederet. Evocavit proinde dormientem coram se puerum, et: »Audisne, inquit, tantum circa nos clamores?---Non penitus, ait;« sed strepitu eodem tumultuosius accrescente identidem illum excitavit. Ad fenestram cellae puer accessit, [Col. 0157A] oculos diligenter circumtulit et auscultavit, et »Neque nunc, inquit, audio vel video aliquid.« Verumtamen infirmus horrore quodam ac tremore angebatur, recogitans quantos daemonum incursus, quanta perferant impedimenta e corporibus migrantes animae. Siquidem dum ipse Christus Dominus, instante sua passione, dixerit: Venit enim princeps mundi hujus et in me non habet quidquam (Joan. XIV); nec non tam mirabilis gratiae et meriti beatus evangelista Joannes visitatus a Deo et invitatus ad convivium Dei precatus sit: Domine, princeps tenebrarum non occurrat mihi, nec veniat mihi pes superbiae (Psal. XXXV), et manus extranea non contingat me, quid aestimandum est, draco ille magnus, serpens antiquus, qui vocatur diabolus et [Col. 0157B] Satanas, qualis, quam importunus ad alios cum suo potentatu veniat?

His itaque ac similibus multis nimium pavens, nimium contritus animo, matutinali similiter quodam crepusculo me somno permiseram, cum repente visum mihi est, quod essem ante altare sancti Benedicti in nostro situm monasterio. Ibi quemdam mihi familiarem suppliciter humi prostratum et orantem reperi. Ante aliquot dies vita ipse excesserat: qui primo cum fuisset canonicus et decanus in suburbio nostrae Urbis, ad sanctum scilicet Bartholomaeum, relinquens omnia et sequens Christum, quatenus promissum a Christo centuplum mereretur accipere et vitam aeternam possidere, factus est [Col. 0157C] apud nos monachus, quantumque institerit divinae servituti, vigilias, orationes, altaris mysteria frequentando, novimus, nisi upupa quaevis tenebrarum assecla et luti, aquilam puro aere assuetam, clarosque figentem oculos in sole, sordium et caecitatis arguere velit. Quinimo discipulus Christi quotidie bajulans crucem suam castigabat corpus suum et in servitutem redigebat, dum summopere disciplinis illud addiceret, nudo quiesceret pavimento, vel substrata vili mattula, et vice pulvilli posito ad caput lapide, qui suppositum plane capiti Jacob in Bethel lapidem nobis repraesentabat, praesertim cum Jordanici Baptistae arduus imitator pilis camelorum contexta continue ad carnem toga vestiretur. In triduum plerumque aut in hebdomadam tenebat jejunium, [Col. 0157D] quandoquidem et per totam aliquando Quadragesimam omni potu abstinuerit, tanta parcimoniae praerogativa Moysi et Eliae similandus, nisi quod et cibo per quadraginta itidem dies illi abstinuerunt, suo jejunio jejunaturi quadragesimam Christi praeconantes. A vino et carnibus sese penitus relegarat, ut de filiis Rechab putares abstinentissimis unum, et quemcunque sibi victum subtraxisset, egentibus et infirmis aut per seipsum, aut per alios conferebat, procul dubio credens benigno se Jesu fecisse quod uni ex minimis ejus fecisset. Denique velut ad quamdam Siloe natatoriam internorum sordes oculorum luteosque actus per confessionem ac si cum caeco lavaturi evangelico currebamus, et juxta quod legitur: Qui suscipit animas, [Col. 0158A] sapiens est (Prov. XI), paterne nos suscipiebat, exemploque Samaritanus discretus vinum et oleum infundere, plus valebat prodesse infirmis mentibus quam ille quondam Hyppocras aegrotis corporibus.

Revelabam itaque per eum Domino viam meam, et agricolae bono passim exstirpandum dabam, quidquid conscientiam pungere, quidquid urere, seu lacerare animum posset sedulo Salomonis attendens illi proverbio: Per agrum pigri hominis transivi et per vineam viri stulti, et ecce totum repleverant urticae, operuerant superficiem ejus spinae, et maceria lapidum destructa erat (Prov. XXIV). Migraturus laboravit per aliquot dies infirmitate, sed, aspirante aura supernae miserationis, justus de angustia liberatus est ac de camino laborum [Col. 0158B] hujus saeculi eductus in refrigerium aeternae pausationis.

Ipse igitur cum apparuisset mihi, quemadmodum supra retuli, quia phantasmatis me quiddam inquietaverat dormientem, accessi pro consuetudine, ut ei confiterer rememorans illud beati Job: Militia est vita hominis super terram (Job VII), qui scilicet neque cum vigilat, neque cum dormit, a certaminibus tentationum praevalet tutus esse aut liber. Absolutionem proinde fecit, benedictionem dedit, hos mihi versiculos consolanter ingerens:

Pectus habe castum nec erit phantasma nocivum
Vis flammae nulla, si tollantur sibi ligna.

[Col. 0158C] Equidem volebat intelligi, quod veluti sopitur ignis, si fomes desit lignorum, sic tentatio enervatur facile, si consensu careat mentis et delectatione Praeterea cum lacrymosis quaererem prorsus suspiriis post mortem qualia sortitus sit, tremendum Christi tribunal quale habuerit? »Occupatus sum,« inquit, »pro poenitentia. Namque indictum est mihi, quatenus sancta circumeam loca, sanctorum me patrociniis commendem.«



CAPUT III.

Salubris poenitentia, felix purgatorium, quod nullus asperet horror daemonum aut incursus, sed perpetuae jam salutis spes purgandum relevet, cui neque desit lux, neque visitatio interdum angelica! Anima porro nimis misera, quae daemonicam in potestatem [Col. 0158D] devenit, quia quandiu tam diris addicta est exactoribus, habere nullius refrigerii, nullius boni spem potest, quin potius die ac nocte ab inquietis inquietatur, donec remissione divina poenitentiae subdatur remissiori, requiem habitura quandoque justorum. Quod et cuidam fratri ostensum est, qui, dum inter vigilias matutinales altiore quodam loco staret, elevatisque ad orientem oculis meditaretur cum corde suo et intentius oraret, audivit tumultum per aerem magnum, sancti Spiritus invocatione et sanctae crucis se signaculo praemunivit et attendens vidit, quod malignorum innumerabilis turba spirituum tetra nimis et succensa multitudinem minis atque intolerabilibus exagitaret tormentis. Ex quibus una, cujusdam scilicet fratris nuper defuncti, heu! [Col. 0159A] quam anxia, heu! quam lugubris ad praedictum fratrem decurrit, ut aperte posset intelligi quod sibi peteret succurri. Sed horrendo fragore ac strepitu cum imminerent tartarei exsecutores, visa est transcurrere ad proximum sanctae Dei Genitricis oratorium, fositan ibi aliquod habitura patrocinium, eo quod idem frater, dum adhuc esset nobiscum, Dominae tam speciali se exhibuerit devotum. O quanta est distantia inter coelum et infernum! O quam magnum chaos firmatum est inter filios lucis et filios tenebrarum! Videre et audire coelestia summae dulcedinis ac refectionis est, infernalia summae amaritudinis ac defectionis. Quocirca horribiliter qui hoc videbat vel audiebat extremuit, loco se amovit, et justitiam Dei animae fratris per [Col. 0159B] multum temporis fraterna compassione fieri orabat propitiabilem.

Unde vigilia quadam matutina, cum sederet in ecclesia remotus, per quemdam excessum mentis denuo vidit ipsum fratrem inter quosdam fratres defunctos alternatim psallentes: Qui habitat in adjutorio Altissimi, in protectione Dei coeli commorabitur (Psal. XC), et caetera usque ad finem psalmi, quorum itidem modus poenitentiae esset sanctorum circuire memorias. Et cum ab illo quaereret quomodo tunc se haberet: »Fueram,« inquit, »traditus cum aliis quibusdam cruentissimae daemonum potestati, qui nos sine ulla intermissione tormentabant indicibiliter. Ab his mater misericordiae suo [Col. 0159C] me patrocinio et interventu eripuit.«

Haec ego utique non quasi frivola vel phantastica, sed quasi seria et vera compunctionis et correctionis commonitoria scribo, maxime cum ipsa eadem mater misericordiae praescripto fratri per se dignata sit apparere in lectulo residenti atque lacrymis et orationibus fatigato. Nec dormiebat, sed clausos corporis dum teneret oculos, aperti sunt ei miro quodam modo animae oculi, et illud singulare angelici oris Ave angelorum et hominum dominae, qua interior posset homo, reverentia protendens: Ave, inquit, Maria, gratia plena, Dominus tecum, benedicta tu in mulieribus. Quod cum nutu benignissimae faciei acceptasset, innuit ei ut attenderet ad illum qui astabat. Nam suus ille captivus, ille suus, o [Col. 0159D] utinam liberatus! nimia captivitatis inclementia maceratus astabat. Attendit frater ad fratrem, et: Quomodo, ait, o amice! nunc agitur tecum? Allacrymans ille et ingemiscens: Heu, heu! quam horrendum est, inquit, incidere in manus Dei viventis! In has pro meis damnabiliter culpis incideram, nisi tantae hujus miseratricis, tantae hujus liberatricis me miseratio, me auctoritas liberasset.

Igitur cum nec sensus, nec linguae angelorum et hominum tantae Virginis, tantae matris gratiam, dignitatem, gloriam comprehendere possint aut effari, ego infimus, ego iners terrae pulvisculus, quae laudis munia dependam? Solus ille qui mensus est pugillo aquas, et coelos palmo ponderavit, qui appendit [Col. 0160A] tribus digitis molem terrae et libravit in pondere montes et colles in statera; solus, inquam, ille ponderator spirituum tam angelicorum quam humanorum, qui suarum fluenta gratiarum in singulos derivat et dividit sanctos, prout vult, ad plenum novit, quantum de sua plenitudine in Mariam mensus sit, ponderaverit, appenderit. Tamen os meum aperiens et attrahens spiritum exclamo corporis et animae totis affectibus: »Heu, quantis nos obligaverunt malis Adam et Eva! O quanta recupaverunt bona Christus et Maria!« Sed ad me miserum jam revertar. Postquam a me quem videbam, cui colloquebar, senior recessit, a somno etiam dimissus sum, meque perfusum lacrymis totoque tremulum corpore inveni. In amaritudinibus [Col. 0160B] ergo morabatur mentis meae oculus, et erant mihi lacrymae meae panes die ac nocte. Siquidem mihi proponebam unde et quis essem, ad quid post paululum deventurus, cui miserae redditurus vitae rationem? Molestias infirmitatum, agonias in mortem fratrum, qui me coram posito quamplures decesserunt, recolebam, lacrymasque addebam lacrymis, novas veteribus, illis videlicet quas in recenti funere quorumdam amarissime fudi. Cani capitibus, candentes virtutibus senes, cani sensibus, florentes moribus juvenes recurrebant ad mentem, quibus, dum nostrae vinea floreret Ecclesiae, latius bonae opinionis odorem dabat. Tales dum super custodiam suam starent, Decalogi praecepta servando [Col. 0160C] et misericordiae sex operibus se acclinando; tales, inquam, dum super custodiam Domini starent totis noctibus tam in se quam in aliis vitia resecando, et adversus principes et potestates, adversus mundi rectores tenebrarum harum, contra spiritualia nequitiae in coelestibus colluctando, illis non injuria sunt conferendi, de quibus in Canticis canticorum dicitur: En lectulum Salomonis sexaginta fortes ambiunt ex fortissimis Israel, omnes tenentes gladios et ad bella doctissimi. Uniuscujusque ensis super femur suum propter timores nocturnos (Cant. III): quorum hic per singulos annotare personas et nomina exprimere fuisset quidem dulce mihi et gratum. Sed tamen supersedi, quando quidem spero ea esse scripta in libro vitae, illo [Col. 0160D] scilicet digito Dei, quo scriptae sunt tabulae testamenti, ut sint haeredes quidem Dei, cohaeredes autem Christi. Subnectam deinde quid luctus, quid lacrymarum fuerit non leve aliquando mihi incitamentum. Nam, secundum quod ait beatus Job, Si dixero: Consolabitur me lectulus meus, et relevabor loquens mecum in stratu meo, terrebis me per somnia, et per visiones horrore concuties (Job VII); mihi quoque accidit.



CAPUT IV.

Videbam me per somnium in quadam insula esse, quam mare rapidum nimis et atris horribile et turbulentum aquis circumdabat. Limes angustus valde per medium porrectus erat usque ad aliam procul terram, quae ad orientem posita et omni amoenitate [Col. 0161A] vernans habebat regiam mirae et incomparabilis structurae et tantae claritatis ac beatitudinis, ut oraculum repraesentaret propheticum: Oculus non vidit, Deus, absque te, quae praeparasti exspectantibus te (Isa. LXIV). In ejus porta litteris superscriptum aureis legebatur: Beati qui habitant in domo tua, Domine! In saecula saeculorum laudabunt te (Psal. LXXXIII). Vox enim laudisonae exsultationis atque gratiarum actionis perpetuo illic audiebatur. Nimio aestuabam desiderio illic transeundi; sed verebar illius super aquas altius eminentis difficilem et angustum usquequaque tractum, ne, si temerarie hoc attentassem, cum nulla deduceret aut sustentaret justitia, nutante gressu deciderem, tamque pavendae hiatu perirem voraginis.

[Col. 0161B] Flebam igitur multum, eoque amplius quod videbam transire quosdam non facile tantum, sed etiam cum grandi fiducia. Super arenam ergo concidi, et flebam, ut duxi, fletu magno. Suum quippe et anima fletum habet sive luctum, ut familiare est lugentibus, de quibus dictum est: Beati qui lugent, quoniam ipsi consolabuntur (Matth. V). Et Apostolus: Spiritus, inquit, orat pro nobis gemitibus inenarrabilibus (Rom. VIII), id est orare nos facit. Itaque successit aliquantulum et consolationis. Annue, Jesu Christe, vigil sancte, qui non dormis, neque dormitas, qui custodis Israel, annue, inquam, custos, qui de nocte, quatenus quod per somnium in aenigmate vidi, re effectuque consequar, quo videlicet transire merear in locum tabernaculi admirabilis usque [Col. 0161C] ad domum Dei.

Aspiciebam quippe in visu noctis in ecclesiam me nostram deduci ante majus altare, et a quibusdam summae auctoritatis ac reverentiae personis, quibus contradicere nil auderem, ad peregrinandum destinari. Quam laboriosa peregrinatio! Angusta est enim via, quae ducit ad vitam. Ad domum Dei contendere praecipiebar. Exivique lacrymosus et pavidus nimis, utpote qui nescirem utrum pervenire possem, et, si pervenirem, ne forte ut fatuis virginibus mihi janua clauderetur, repulsoque diceretur: Amen dico tibi, nescio te (Matth. XXV).

Ibam igitur demisso vultu laboremque psalmodia temperans sanctae crucis me saepius confortabam [Col. 0161D] signaculo. Habebam, ut mihi videbatur, peram de collo suspensam, et nescio quid intus viatici, et quem tenebam baculo innitebar. Nudis siquidem nutabam pedibus, quoniam iter illud suspectum spinis erat et scrupulis, et utroque ex latere obsessum silvis horrentibus. Heu, quot impetus in me fecerunt, heu, quantis me terroribus affecerunt latrunculi de latebris exsilientes! Atque procul dubio abripuissent, nisi angelicae venustatis quidam juvenis Christum inclamanti suffragia tulisset, quem interdum quidem me comitari sentiebam, nec tamen videbam, nisi cum necessitas interpellasset. Fundebatur desuper lumen, quali semiplena luna caecas aspergere noctis tenebras solet. Jam pene lugubris atque anhelus viator defeceram, cum ecce aspexi a [Col. 0162A] longe domum mirabilem, aspexi templum, quale non artifex homo, sed Deus exstruere solus potest, pronusque in faciem adoravi salutans et confitens, quia peregrinus vere et hospes sim super terram. Deinde cum appropinquassem, audivi quosdam clarissime concinentes: Fidelis sermo et omni acceptione dignus, quia Christus Jesus venit in hunc mundum peccatores salvos facere, etc. (II Tim. I), dulcis et compunctivae illius antiphonae. Tum templi patere januam videns, licet cum tremore magno ingressus sum, sedique in pavimento lapidum et auri mira varietate constrato, ut ubi adverterem quod scriptum est: Plateae tuae, Jerusalem, sternentur curo mundo et lapidibus pretiosis (Tob. XIII).

Verum qualibus verbis affectum expediam mentis? [Col. 0162B] Cum attendissem sursum, vidi Desideratum cunctis gentibus, vidi Desiderium collium aeternorum. Ille, quem commendat in Canticis canticorum sponsa: Dilectus, inquiens, meus candidus et rubicundas (Cant. V), ille, inquam, videbatur in cruce illi perdere vivus, atque ineffabili reverendus habitudine, ut competenter nimium de illo dictum sit: Qui in diebus carnis suae preces supplicationesque, ad eum, qui possit salvum illum facere a morte cum clamore valido et lacrymis offerens exauditus est pro sua reverentia (Hebr. V). Innocentiae illius quis adaequare possit candorem? Speciosus forma prae filiis hominum iniquitatem non fecit, neque dolus fuit in ore ejus. Et o qualis rubor in ejus parebat manibus, in latere, in pedibus! hunc Zacharias oculo prophetali [Col. 0162C] ruborem cum praevidisset, tota effusus anima et praecordiis concussus ait: Et dicetur ei: Quid sunt plagae istae in medio manuum tuarum? Et dicet: His plagatus sum in medio eorum qui diligebant me (Zachar. XIII). O desiderabilis crucifixe, o amabilis plagate, a quibus, quomodo, quandiu hoc dicetur tibi? A Deo scilicet Patre, cui factus es obediens usque ad mortem, mortem autem crucis, a sanctis angelis qui in te talem desiderant prospicere, ab hominibus qui tua salvati sunt confixione, cum inaestimabili affectu, cum inenarrabili admiratione per omnia dicetur tibi saecula, et interrogaberis: Quid sint plagae in medio manuum tuarum? Et dices, o vere innocens manibus, dices dictione quae exsuperat [Col. 0162D] omnem sensum: His plagatus sum in domo eorum, qui diligebant me. Abraham, Isaac, et Jacob, David et caeteri tales, Domine, dilexerunt te, sed domus eorum, domus genere, non fide, gens peccatrix, populusque gravis iniquitate, semen nequam, filii scelerati te odio habuerunt gratis, et sic plagaverunt te.

In hac etiam valle lacrymarum quoties, qualiter a dilectoribus tuis interrogatus es, aut interrogaris, dignantissime Jesu: Quid sint plagae in medio manuum tuarum? Enumerant hoc tibi martyria pro te plagatorum, mortificationes carnem suam cum vitiis et concupiscentiis pro te crucifigentium. In talibus apparet splendide, quia fortis est ut mors dilectio, dura sicut infernus aemulatio, dum videlicet illorum [Col. 0163A] in te charitatem nec aquae multae tentationum exstinguere, nec flumina tribulationum potuerint vel possint obruere.

Cum in illa igitur, ut prescripsi, residerem domo refugii, ecce advenit et chorus diversi sexus et aetatis mira quodammodo novitate floridus, modulatis vocibus decantans: Laudem dicite Deo nostro, omnes sancti ejus, et qui timetis Deum, pusilli et magni, quoniam regnavit Dominus Deus noster omnipotens; gaudeamus et exsultemus, demus gloriam ei. Ingressusque discubuit super pavimentum, et sicut qui nimio sole longique itineris labore confectus est, [Col. 0164A] limpida frigentis appetit aquae fluenta, ita sitienter ad crucifixi faciem plagasque intendebat. Hae etenim sanctis et dulcissima aeternae gratitudinis atque gratiarum actionis erunt commonitoria, erunt lampades ignis, nec non flammarum, quibus beato nimis incendio ignescant et flammescant instar seraphim, quando facie ad faciem contemplabuntur regem pacificum Salomonem verum in diademate, quo coronavit eum mater sua in die desponsionis illius, et in die laetitiae cordis ejus, Dominum, cujus ignis est in Sion et caminus ejus in Jerusalem.



LIBELLUS SECUNDUS
[Col. 0163]


CAPUT PRIMUM.
[Col. 0163B]

Jam nunc, o philochriste, debitum munus exsequere, ut, quia retuli, pro quibus me benevolus exactor saepius compellabas, tu quoque referas, quae comperi a quibusdam te veraciter familiaribus didicisse.

»Honestam,« inquit, »vicissitudinem reposcis, nec amico debet subtrahi quidquam, quod habeat aedificationis materiam. Nec vero intendimus favori, sed compunctioni, lacrymarum quaerimus instrumenta, non levis jactantiolae argumenta, maxime cum duobus tantummodo nobis nostra loquamur familiaria, vel scribamus. Sunt etenim ut diversae facies, ita diversae hominum opiniones, dum quod alius aestimat bonum, alius opinetur malum. Talis objicere contra hujusmodi solet scholare illud:

[Col. 0163C] Somnia ne cures, nam mens humana quod optat,
Dum vigilat, sperat, per somnia cernit idipsum.

Et illud Sapientis: multos errare fecerunt somnia, exciderunt sperantes in illis: quemadmodum dives etiam ille, qui notatur in Evangelio, propter promissa sibi per somnium longiora vivendi tempora destruxisse vetera et nova restruxisse et ampliasse messibus recondendis horrea, qui dum applauderet congestae quantitati, ac multorum epulas speraret luxuriamque annorum, in subitam mortem exturbatus perdidit, quod thesaurizavit, sui ipsius proditor dum ignorat, cui congregaret ea. Neque inficiamur, sed quod item scriptum est, magis apponimus: Somnia male facientium vanitas est, et sicut [Col. 0163D] parturientis cor tuum phantasias patitur (Eccli. XXXIV); tamen non dissimulantes, quod sequitur: Nisi ab Altissimo fuerit emissa visitatio (ibid.) Vanissimum quippe est aeque et stultissimum intendere somniorum phantasiis, quorum nec genera, nec formas, nec significantias, Pharaonis sapiens aliquis aut conjector, non regis Nabuchodonosor quisquam ariolus, non magus, non Chaldaeus, nec ipse quidem Muhamad Saracenorum propheta et deus, licet angelum Gabrielem suum culpaverit fuisse mysteriarchen, comprehendere, intepretari ad plenum potuisset. Tantus somniorum est acervus phantasticorum, ut Judaici Gomor superet infinite mensuram.

[Col. 0164B] Seponimus ejusmodi: eas commendamus solummodo, quae ad hos qui tribulato sunt corde et humiles spiritu, emittuntur ab Altissimo visitationes, qui super flumina Babylonis sedentes flent, dum recordantur Sion, qui fluctuantia et transcurrentia hujus saeculi confusione pleni ut adversa sic prospera deputantes fletui cum Apostolo dicunt: Non habemus hic manentem civitatem, sed futuram inquirimus (Hebr. XIII), ubi gloriosae necnon stabilis in aeternum specula felicitatis est. Ad hanc utique non admittuntur illi, quos apud se non recte cogitantes nimiumque insipientes ita dicere quidam sapiens scribit: Exiguum est et cum taedio tempus vitae nostrae, et non erit refrigerium in fine hominis, et non est qui agnitus sit reversus ab inferis, quia ex nihilo [Col. 0164C] facti sumus, et post haec erimus tanquam non fuerimus. Umbrae enim transitus est tempus nostrum, et non est reversio finis nostri, quoniam consignata est, et nemo revertetur. Venite ergo et fruamur bonis quae sunt, et utamur creatura tanquam in juventute celeriter. Vino pretioso et unguentis nos impleamus, et non praetereat nos flos temporis. Coronemus nos rosis, antequam marcescant; nullum pratum sit, quod non praetereat luxuria nostra: nemo nostrum sit exsors luxuriae nostrae. Ubique relinquamus signa laetitiae, quoniam haec est pars nostra et haec est sors (Sap. II).

Heu qualis sensus! Qualia moriturorum verba! Et quidnam si essent immortales? Sciunt et fatentur [Col. 0164D] se morituros, et tamen superbiendo ac desperando daemonibus se efficiunt pares. Ideo, ut ait Scriptura, examinati ad inferos descendunt, et quoniam non habent sapientiam, intereunt propter suam insipientiam (Baruch. III), De qualibus et Salomon: Noli regibus, inquit, o Lamuel, noli regibus dare vinum, quia nullum secretum est, ubi regnat ebrietas, ne forte bibant et obliviscantur judiciorum et mutent causam filiorum pauperis. Date siceram moerentibus, et vinum his qui amaro sunt animo. Bibant et obliviscantur egestatis suae, et doloris non recordentur amplius (Prov. XXXI). Non igitur qui coronantur rosis deliciarum, non qui flore lasciviunt juventutis, non qui vino pretioso et unguentis se implent et [Col. 0165A] luxuriis gaudent, tuum merentur vinum, o Lamuel, quod interpretatur in quo Deus, non hujusmodi reges, id est superbi, o Christe Deus homo, tui spiritus consolatione et mysticarum digni sunt notitia Scripturarum: quia nulla est ad loquendum sobrietas, ubi scientia inflatis, et poculo inanis gloriae debriatis deest ad aedificandum charitas. Profecto si biberent tales, obliviscerentur judiciorum, id est male judicarent de Scripturis, et mutarent causam filiorum pauperis, eas scilicet interpretarentur aliter, quam saluti expediret auditorum, quos tu pauper filios tibi ex aqua et Spiritu sancto regenerasti. Pauper, inquam, quia mitis et humilis corde: insuper qui non habueris in hoc mundo, ubi caput tuum reclinares, cum vulpes foveas habeant et aves [Col. 0165B] coeli nidos. Nam et propheticum de te hoc praeconium est: Non clamabit neque accipiet personam, nec audietur foris vox ejus, calamum quassatum non conteret, et linum fumigans non exstinguet; in veritate educet judicium, non erit tristis neque turbulentus (Isa. IV). Tibi ergo competit, o Lamuel juste, tibi competit respicere ad pauperculos et contritos spiritu, et trementes sermones tuos, et dare siceram moerentibus, et vinum his qui amaro sunt animo, quatenus illis aperias sensum, o clavis David, ut intelligant Scripturas, et ita bibentes de spiritu tuo, videlicet singulari et incomparabili vino nunc interim consolentur ex parte, donec veniat, quod perfectum est, quando absterges omnem lacrymam ab [Col. 0165C] oculis eorum, et dulcedine reficies tuae visionis.



CAPUT II.

Jam vero tibi referam, mi frater, quod quaesieras. Moerens et amaro erat animo quidam pauperculus, atque inter orationum suspiria, compunctionumque lacrymas Spiritus sancti praecordialiter frequentabat invocationem. Hic vespere quodam se in lectulo quieturus, composuerat. Adfuit pia ejusdem Paracleti inspiratio, dulcique attractu soporatum excitavit. Ille precibus instabat affectuosis, donec iterum soporaretur.

Secundo vis divina fortior quam prius ac dulcior somnolentum concussit, veluti admoneret illum vigilare et orare. Sex itaque vicibus hoc actum est, cum vice septima idem frater in nostro repente [Col. 0165D] monasterio se invenit ante altare S. Benedicti. Et volens certius experiri, utrum in spiritu tantum, an et in corpore illic esset, attrectabat seipsum, atque palpando discutiebat, et dextera manu pelliculam sinistrae manus suspendens non minimum mirabatur, cum fores monasterii clausae essent, quomodo verum et palpabile corpus eo intulisset, dum veste insuper, quam vadens dormitum exuerat, sese adverteret indutum. Curiosos nihilominus circumferebat oculos ad lucernas, quae per monasterium ardebant, et alias clare, alias sub obscure notabat lucere.

Propterea quod intendisset versus occidentem, vidit ad introitum chori secus altarium Sanctae Mariae Magdalenae quemdam quasi monachum stantem. [Col. 0166A] Signaculo sanctae crucis frontem, oculos pectusque signavit, ne aliquod forte phantasma esset. Attamen qui videbatur, nec cessit loco, nec signum vitale exhorruit. Tum Spiritui sancto frater confidens ivit ad illum et dicendo psalmum LXVI: Deus misereatur nostri et benedicat nobis; ut enim scriptum est: Omnis sermo Dei ignitus clypeus est sperantibus in se (Nahum. II), juxta constitit, intendebatque omnino ad faciem illius. Quam cum haberet gravissimo quasi pondere cum toto capite suppressam et obvelatam, videre non potuit. Interrogavit tamen quis esset? ille tacuit. Adjuravit eum per tremendum nomen sanctae et individuae Trinitatis. Dum reticeret, adjuravit secundo, tertio et quarto: exigere nihil potuit. Unde mirabatur admodum [Col. 0166B] et reputabat sine causa non esse maxima, quod ne nutum quidem ab illo aliquem sic adjurato extorquere posset, nisi quod importabili quodam, ut dixi pondere illum desuper premi et arctari perpendebat, ideoque sui forsitan non haberet potestatem, cum et illud se offerret menti: Iniquitates meae supergressae sunt caput meum; sicut onus grave gravatae sunt super me (Psal. XXXVII). Erat autem nigro ac veluti exusto colore et nullis parentibus membrorum lineamentis spiritus magis videbatur esse quam corpus.

Sed noscendi fervens curiositate praedictus frater quintam ingessit denuo adjurationem, cujus ille efficaciam etenim jam ferre non valens quasi plurimum [Col. 0166C] gravatus se in pavimentum dedit. Submisit se etiam frater ac propius sedit, complectique illum ac tenere cogitabat. Quod ille dum praesensisset, quamdam quasi manum exeruit, atque manui sinistrae fratris supposuit. Sed eum gravare nolens citius retraxit. Ardebat etenim velut ferrum candens. Quin etiam levavit modice caput, tristeque nimis et grave suspirium emisit. Intellexit jam tandem frater, quis esset, intellexit doloris causas. Atque cum prae nimia compassione et tristitia coepisset anima et totis fremere membris, quo nescit modo vel ordine in suo iterum se lectulo invenit. Neque exciderunt ei quae viderat et intellexerat, sed quasi potatus vino compunctionis, vino amaritudinis atque contritionis [Col. 0166D] assidue versabat animo, quanta districtione, quibus post mortem angustiis expendantur animae, in carne carnaliter quae vixerint.



CAPUT III.

O quam levius est hic poenitere quam ibi! quomodo illic uruntur, qui carnalium istic corruptelarum ustiones minus exstinxerint! Quapropter timorato cuique cum Helia, qui interpretatur fortis Dominus, mons Carmeli ascendendus est, qui ex Hebraeo mollem sive tenellum sonat, quatenus cum eodem propheta ut corpore sic mente acclinis, fortem Dominum forti humilitate imploret, ut imbre sancti Spiritus septiformis arentem pectoris sui terram irriget, quo mollitus cum beato Job (cap. XXIII) dicere possit: Deus mollivit cor meum. Itemque instar [Col. 0167A] David manu fortis pia in Deum ac proximum mansuescat teneritudine, qui pro summa humilis atque patientis animae praerogativa scribitur fuisse quasi tenerrimus ligni vermiculus (II Reg. XXIII). Nam et patriarcha Jacob pari virtute fortis contra Dominum fuit sicut de illo propheta: In fortitudine, inquit, sua directus est cum Angelo et invaluit ad angelum et confortatus est, flevit et rogavit eum (Ose. XII).

Illud praeterea volo Salomonicum, amice, recolas: Aufer rubiginem de argento et egredietur vas purissimum (Prov. XXV). Docilis quippe animus nulla dubietatis debet rubigine obscurari, ut vacillet ullo modo super his, quae in sacro memorantur eloquio, sed venerabilibus fidem gestis adhibere, venerari [Col. 0167B] mysteria, etsi humano nequeant sensu comprehendi. Etenim licet scriptum sit: Non erigas oculos tuos ad opes quas habere non potes, quia facient sibi pennas quasi aquilae, et volabunt in coelum (Prov. XXIII); tamen curiosi quidam disquirere non verentur et scrutari, quomodo corpus Dominicum si verum et palpabile fuit, procedere in ortum clauso matris utero potuit, clauso item resurgere sepulcro, clausis ad discipulos intrare januis. Sed deficiunt improbo scrutantes scrutinio, non attendentes quoniam sicut qui mel comedit multum, non est ei bonum; sic qui scrutator est majestatis, opprimetur a gloria (Prov. XXV), illius etenim, apud quem non est impossibile omne verbum, quando capiant ad plenum mirabilia, dum aquilae coelestes illae, dum superni [Col. 0167C] spiritus sive potestates in aspectu summi verique solis irreverberatos figentes contemplationis oculos faciei ejus altitudini, seu profunditati arcanorum ejus vacabunt quidem, sed finetenus et usquequaque non apprehendent, non explebuntur aut visu aut satie perpetuis saeculorum saeculis?

Opificis opes Trinitatis tantae sunt, ut non valeant exhauriri. Quasi vero terreni homines omnium saltem, quae vel in terris gignuntur vel in aquis, rerum naturas concludere sensu, assequi sufficiant tractatu. Nihil est autem in rebus tam animatis quam inanimatis mirabile, quod universalis non fecerit auctor incomprehensibiliter, infinite, incomparabiliter, ipse idem mirabilior, qui juxta Psalmistam: Omnia, [Col. 0167D] quaecunque voluit, fecit in coelo et in terra, in mari et in omnibus abyssis (Psal. CXIII). Ad ejusmodi nimirum quisquis pure attenderit, et in Scripturis quae leguntur, veritatis opera Dei pio pectore scrutatus fuerit, esse facillimum Omnipotenti fatebitur hoc cuicunque vel omnino praestitisse, ut solido et palpabili corpore clausa quaelibet atque obserata potuerit penetrare. Igitur quod comprehendere quis non potest, credat per fidei sinceritatem, meriti acquirat claritatem, quemadmodum et praeclarus ille Latinorum Chrysostomus papa Gregorius: Operatio, ait, divina, si ratione comprehenditur, non est admirabilis, nec fides habet meritum, cui humana ratio praebet experimentum.



CAPUT IV.
[Col. 0168A]

Quippe hoc etiam sedulitati tuae tam benevolae non abscondam, quod frater quispiam, dum in Nativitate Sanctae Dei Genitricis matutinalihus interesset, vigiliis, et decantaretur responsorium illud: Super salutem et omnem pulchritudinem electa es a Domino, etc., sensit aliquem dignitatis sidere cominus astitisse et manum injecisse et cor illius apprehendisse, nec non amicabili prorsus contrectatione aliquandiu conversasse, ita ut ex dulcedine et vi tam melliflui contactus ille idem, qui paululum dormitabat, evigilaret, viditque illam se protinus retrahentem solidi esse corporis manum, nec non lactei, ut est purissimum ebur, candoris, in memoriam veniente illo apud Cantica canticorum [Col. 0168B] sponsae dicto: Dilectus meus misit manum suam per foramen, et venter meus intremuit ad tactum ejus (Cant. V). Et quidem frater ille quomodo ad talem tactum intremuerit, non est inexperto dicibile, cum fuerit experto vix tolerabile, et Deo maxime soli pateat, quomodo per inconscissas vestes, per integrae carnis pectus divinae soliditatis manus cor tenere humanum complectique valeat.

Verum equidem non minus fuerit et illud, quod idem ipse, dum aliquando secum revolveret illa de Dominica Incarnatione dicta: Qui in coelis secundum deitatem in sinu est Patris, et in terris secundum corporis susceptionem in sinu est Matris; et totus apud Patrem, et totus in Virgine; revolveret, inquam, non dubitans, imo admirans et lacrymis se exercens [Col. 0168C] super tam omnipotenti, tam clementi mirificentia, subito se vidit ante imaginem ipsius admirandae Virginis, quae in lapide sculpta, gestet in gremio et quasi ablactet illum Dei suumque unigenitum ac primogenitum, ubi quoque subterius in superliminari scilicet contigui oratorii sculpta est manus Domini, quae illuc intrantes benedicere videatur, sculptis etiam hinc et inde duobus sanctis cum suis brevibus, uno, id est, Jacob pronuntiante: Hic domus Dei est et porta coeli (Gen. XXVIII); altero, id est, Ezechiele (cap. III): Benedicta gloria Domini de loco sancto suo. Cum itaque ibi assisteret memoratus frater, visum sibi est, quod imagines illae vitali ac florido spirarent mirabiliter vigore. Qui [Col. 0168D] pro respectu sancti Spiritus septiformis procidens et adorans septies, ad gloriosam Dei Genitricem septies item iteravit angelicae salutationis illud Ave splendidissimum. Demissaque ad eum manus Domini apprehendit cor ejus, et aliquanta detinuit mora mirabili revera effectu atque ineffabili, cum eadem manus tota et integra remansisse in superliminari videretur supra, eademque nihilominus tota et integra cor fratris teneret infra. Magnus itaque Dominus suo per se parvulo ita satisfecit, per se docuit magnus vere et laudabilis nimis Deus, qui facit magna et incomprehensibilia et mirabilia quorum non est numerus.

Talia, o amice, non illusoria, non esse destructoria credo, cum ad aedificationem, et divinum potius [Col. 0169A] amorem sint accommoda et ad consolationem animae luctum et tristitiam pro incolatu suo habenti constructoria. Nam juxta Ecclesiasten (cap. VII): Cor sapientium, ubi tristitia est; cor stultorum ubi laetitia. Quis namque sapiens, quis futurae in judicio Christi memor discussionis non lugeat et tristetur, sed rideat et laetetur? Stultorum est in ista valle lacrymarum laetari, quibus miseria videtur risum deputare errorem, et gaudio dicere: Quid frustra deciperis? quinimo, ut jubet apostolus (Jacob. IV), miseri simus nostras lugendo et plorando miserias, risum convertamus in luctum, et gaudium in moerorem. Humiliemur in conspectu Domini, ut in die mortuorum beata nos resurrectione exaltet, verusque Isaac vero tunc impleat risu os nostrum, et labia nostra [Col. 0169B] jubilo.



CAPUT V.

Ipse et quidem risu desiderabili aliquando laetificavit animam sui cujusdam servuli. Hic diaconus cum esset, fieri sacerdos a suis interdum praelatis monebatur. Sed se vita minus idoneum instanter asserebat et viribus. Quia igitur David exemplo vilis erat et humilis in oculis suis, sedulo retractans illud Apostoli: Nec quisquam sumit sibi honorem, sed qui vocatur a Deo tanquam Aaron (Hebr. V), ille qui in altis habitat et humilia respicit in coelo et in terra, suum aliquatenus super hoc beneplacitum praeostendit. Continere lacrymas, mi frater, jam non valeo.

Nam incomparabilis, nam singulariae [(10) 1Kb] dignationis [Col. 0169C] Christus Dominus suo illi minimo per visum apparuit, cum ipsa, in qua vivus pendere videbatur, cruce occurrens in Ecclesia, nempe Spiritu vehementi eamdem mirabiliter crucem agente et promovente. Propitia crucifixo facies erat et modesta nimis, totum corpus veluti ebur candidissimum atque purissimum, ut tali specie castitatis placere innueret sibi munditiam, qui jussisset utique per prophetam: Mundamini, qui fertis vasa Domini (Isa. LII). Elephantem quippe, hoc genus ossis unde provenit, animal esse frigidissimum, ac proinde castissimum commendant physici. Habet quin etiam cum dracone et serpentibus juges inimicitias, ut artifici Deo suam sic accommodet naturam, de quo scriptum est: Super aspidem et basiliscum ambulabis, et conculcabis leonem et draconem [Col. 0169D] (Psal. XC). Sane virga Moysi et virga Dei versa in colubrum magorum devoravit Aegyptiorum ex virgis colubros, et serpens aeneus a Moyse pro signo positus, atque exaltatus in deserto serpentium medebatur plagis ac morsibus ignitorum, dum in se aspicientibus percussis vitam reformaret atque salutem.

Et quidem hoc in tui figuram contingebat illis, o Jesu Christe, qui descendens de coelis missus ab arce [Col. 0170A] Patris in terra visus es, et cum hominibus conversatus, serpens factus, id est homo humilis, nimirum qui de te ipso ita senseris: Ego autem sum vermis et non homo (Psal. XXI); serpens, sed sine veneno alicujus omnino peccati; serpens, inquam, aeneus, id est sonorus, quia Verbum es Dei Patris per quem omnia facta sunt; aeneus, quia solidus et firmus, cum pedes tui similes sint aurichalco sicut in camino ardenti, cruraque tua columnae marmoreae, quae fundatae sunt super bases aureas. Quis enim te rectior, quis clarior, quis purior, cum non sit iniquitas in te? Tui omnes cogitatus, tui omnes actus, verbaque omnia super rectissimas et purissimas bases consiliorum sanctae Trinitatis fundata sunt. Tu ergo, posteaquam ascendisti in palmam [Col. 0170B] crucis, et victor apprehendisti fructus ejus, utique fructus redemptionis atque salvationis humanae sanguinem de manibus et pedibus tuis emittendo, sanguinem et aquam de latere tuo, exstinctus est ad vitam per mortem tuam praedestinatis flammeus ille gladius atque versatilis, et sistere jussus ad custodiendam viam ligni vitae, cum cherubim ante paradisum antea collocatus, ad quem primum vinctos triumphaliter tuos intromisisti, quos in ipso testamenti tui sanguine tunc emiseras de lacu, in quo non est aqua, cum ibi quidem sit fletus et stridor dentium, sed absque venia.

Praememorato denique fratri arridere, et quod tremens nimium dico, dare osculum dignatus es, dum crux eadem tua hunc aureis exaratum litteris [Col. 0170C] praeferret titulum:

Melchisedech panem vinumque litavit.
Christus idem statuens pactum vestus evacuavit.

Siquidem obtulisti et quotidie pro nobis offers teipsum Patri per Spiritum sanctum in odorem suavitatis idem ipse et hostia et offerens, ut singulari privilegio, principali jure appellatus sis a Deo Pontifex juxta ordinem Melchisedech, qui pane et vino tam venerabile initiavit primus sacrificium. Parasti proinde et tu in conspectu nostro mensam adversus eos qui tribulant nos, corporis et sanguinis tui salvifica in sancto altari sacramenta, quae serpentes cohibeant ignitos a nobis, tartareae scilicet ministros exustionis daemones, vitiorum incentores. Et [Col. 0170D] quia peccantes medicina semper egemus, hanc pro peccatis medicinam semper habemus, quam veteratis, quae secundum Aaron erant, sacrificiis aeternaliter statuisti, o exorande Melchisedech, quia rex justitiae; o propitiabilis rex Salem, id est pacis, quandoquidem pacificasti per sanguinem crucis tuae, sive quae in terris, sive quae in coelis sunt, solus maxime potens compati infirmitatibus nostris.



LIBELLUS TERTIUS.
[Col. 0171]


CAPUT PRIMUM.
[Col. 0171A]

Quoniam non est nomen aliud sub coelo datum hominibus, in quo oporteat nos salvos fieri, quam nomen Patris et Filii et Spiritus sancti (Act. IV), hoc venerabiliter amplecti, frequentare omnimodis, o Philochriste, debemus. Proinde et ternarius nobis numerus pluris habendus est, quatenus fratrem istum, qui nostro tertius interesse luctui et communicare lacrymis jampridem exoptat, grate admittamus, cum certe noveris scriptum: Funiculus triplex difficile rumpitur (Eccle. IV). Et: Frater qui adjuvatur a fratre quasi civitas firma (Prov. XVIII). Est quippe idoneus fraternos hortatibus adjuvare animos, piisque relatibus quibusdam velut machinis firmare pectorum munitionem.

[Col. 0171B] Aegre, inquit, habeo me multo inferius nosse et valere, quam ut vestrum adaequem desiderium, inquisitioni satisfaciam. Etenim secundum illud evangelicum: Si oculus tuus simplex fuerit, totum corpus tuum lucidum erit (Luc. XI), ad Deum vestra intentio est, atque columbina ideo simplicitate nil aliud quam compunctionis monimenta, quam lacrymarum incitamenta quaeritis, quibus veluti quodam nitro mundificari interior solet homo. Igitur pro similitudine sedentis asino Axae bruti atque irrationabiles sunt motus subjugandi, quae dum claudicans sive factura interpretetur, ne vitiis claudicemus, appingit suo nomine, imo quales, ad quid etiam facti simus sedulo attendamus. Propterea, secundum clamantis in [Col. 0171C] deserto vocem paremus viam Domini, rectas faciamus semitas ejus ad patrem Caleph, qui cor omnium interpretatur, patrem videlicet illum, qui cor habet disponendi omnia, suspirando, ut det nobis irriguum superius et irriguum inferius, lacrymas ob amorem superorum, lacrymas ob timorem inferorum.

Quanquam clareat satis tam faustae possessionis jam vos accolas esse, mi fratres, quatenus non inepte arrogem in vobis, quod per prophetam Dominus: Pactum, inquit, meum cum Levi fuit vitae et pacis, et dedi ei timorem et timuit me, et a facie nominis mei pavebat (Malach. II). Siquidem pavetis non tantum quoniam morituri estis, hoc enim omnibus commune est viventibus, verum post mortem quam habituri sortem sitis, quoniam penitus ignoratis, ad [Col. 0171D] exemplum justi Job, qui quasi tumentes super se fluctus timuerit Deum, conjicio ex vestris luctibus et vos timere et a facie nominis ejus pavere, qui ad judicandum venturus est in nube cum potestate magna et majestate, quando etiam virtutes coelorum movebuntur, cum statu et ordine rerum horrifice prius atque intolerabiliter mutato et concusso fuerint signa in sole, et luna, et stellis, et in terris pressura gentium prae confusione sonitus maris et fluctuum, arescentibus hominibus prae timore et exspectatione, quae supervenerint universo orbi (Luc. XXI); quando, inquam, recedet coelum quasi liber involutus, et omnis [Col. 0172A] mons et insulae de locis suis movebuntur, quando reges terrae et principes, et tribuni, et divites, et fortes, et omnis servus et liber abscondent se in speluncis et petris montium, et dicent montibus et petris: Cadite super nos et abscondite nos a facie sedentis super thronum et ab ira Agni quoniam venit dies magnus irae ipsorum, et quis poterit stare? (Apoc. VI.)

Super quibus allegorice licet tractent aliqui doctorum, tamen et historice competenter intelligi possunt, quod tantum chaos, tantae sint futurae aeris terrarumque demutationes, ut a suis omnia et locis et naturis emigrasse videantur, ac nimio timore attoniti et tanquam ebrii diffugiant et latebras quaerant errabundi homines. Diem tam terribilem Sophonias etiam propheta exprimere intendit: Juxta [Col. 0172B] est, inquiens, dies Domini magnus, juxta est et velox nimis. Vox diei Domini amara, tribulabitur ibi fortis, dies irae dies illa, dies tribulationis et angustiae, dies calamitatis et miseriae, dies tenebrarum et caliginis, dies nebulae et turbinis, dies tubae et clangoris super civitates munitas, et super angulos excelsos. Et tribulabo homines, et ambulabunt ut caeci, quia Domino peccaverunt (Sophon. I).

Consonant huic et apud Matthaeum evangelistam Domini dicta: Vae praegnantibus et nutrientibus in diebus illis: erit enim tunc tribulatio magna, qualis non fuit ab initio mundi usque modo, neque fiet: et nisi breviati fuissent dies illi, non fieret salva omnis caro; sed propter electos breviabuntur dies illi. Statim [Col. 0172C] autem post tribulationem dierum illorum sol obscurabitur, et luna non dabit lumen suum, et stellae cadent de coelo, et virtutes coelorum commovebuntur. Et tunc apparebit signum Filii hominis in coelo. Sicut enim fulgur exit ab oriente et paret usque in occidentem, ita erit et adventus Filii hominis. Et tunc plangent omnes tribus terrae et videbunt Filium hominis in nubibus coeli cum virtute multa et majestate. Et mittet angelos suos cum tuba et voce magna, et congregabunt electos ejus a quatuor ventis, a summis coelorum usque ad terminos eorum (Matth. XXIV). Itidem et in Apocalypsi Joannes: Ecce venit cum nubibus, et videbit eum omnis oculus, et qui eum pupugerunt; et plangent se super eum omnes tribus terrae: etiam. Amen (Apoc. I).

[Col. 0172D] Et quidem tam insolitorum ostenta mirabilium in visione nocturna cuidam praefigurata sunt. Videbat etenim, quod veniret Filius hominis ad judicandum vivos et mortuos, quemadmodum et Psalmista: Deus, inquit, manifeste veniet, Deus noster et non silebit, ignis in conspectu ejus exardescet, et in circuitu ejus tempestas valida (Psal. XLIX). Faciem ejus qualiter reformidarent impii, qualiter profugerent et latere vellent, dum nullatenus valerent, qua desperatione extabescerent, ipse item in spiritu praevidens: Exsurgat Deus, ait, et dissipentur inimici ejus, et fugiant, qui oderunt eum a facie ejus, sicut [Col. 0173A] deficit fumus, deficiant, sicut fluit cera a facie ignis, sic pereant peccatores a facie Dei (Psal. LXVII).



CAPUT II.

Praeterea unum e fratribus nostris negligentius se gerentem subitanee et improvise contigit vita decedere heu expertum, quod in Apocalypsi legitur (cap. III): Si non vigilaveris, veniam tanquam fur, et nescies qua hora veniam ad te. Hic cuidam religioso per visum apparuit, et interroganti quomodo circa se ageretur: aspera, inquit, et luctuosa quamvis laborem poenitentia, nihil tamen me gravius angit, nihil amarius terret quam recordatio illius in reprobos animadversionis: Discedite a me, maledicti, in ignem aeternum qui paratus est diabolo et angelis ejus (Matth. XXV). Unde per tam tremendum te [Col. 0173B] judicem contestor, ut pro meis ores intente miseriis et tu ipse esto vigilans, atque memora semper, quoniam in memoria aeterna erit justus, ab auditione mala non timebit (Psal. CXI).

Hanc igitur auditionem malam, auditionem, o amici, tam desolabilem sic audiamus interim ex Evangelio, quatenus ab ea non timeamus in judicio. Legationem mittamus ad tantum Regem, dum adhuc longe agit, dum sui remoratur impetum adventus, atque rogemus ea quae pacis sunt. Nam, etsi decem millium suffragetur copia nobis, formidabile tamen est congredi cum illo, qui cum viginti millibus occurrat illi, maxime Deo et homini, Domino virtutum, Regi gloriae, qui suo facile duplo nostrum atterere simplum possit, dum et Job dicat, ille Dei [Col. 0173C] quoque testimonio vir simplex et rectus ac timens Deum et recedens a malo: Vere scio, quod non justificetur homo compositus Deo, si voluerit contendere cum eo, non poterit ei respondere unum pro mille: sapiens corde est, et fortis robore, quis resistit ei et pacem habuit? (Job IX.) Siquidem et prophetarum clarissimus Isaias (cap. LXIV): Facti sumus, ait, ut immundus omnes nos, quasi pannus menstruatae universae justitiae nostrae, et cecidimus quasi folium universi, et iniquitates nostrae quasi ventus abstulerunt nos. Si autem tales justitiae nostrae, igitur quales injustitiae?

Quamobrem, mi fratres, pacificae legationis praemittamus obsides, pretiosa scilicet auri, thuris et [Col. 0173D] myrrhae munera, aurum regi, nosmetipsos ad regulam institutorum ipsius auream regendo: thus Deo in ara nos compunctionis sacrificantes, quia sacrificium Deo spiritus contribulatus, cor contritum et humiliatum Deus non despiciet; myrrham, ut semper mortificationem Jesu in corpore nostro circumferamus, ut et vita Jesu in corporibus nostris manifestetur. Juxta Ecclesiasten (cap. IX), inquam, omni tempore sint vestimenta nostra candida, et oleum de capite nostro non deficiat, ut niveae castitatis nos jugiter adornent lilia, et olivae coelestis oleum, id est Spiritus sancti unctio interioris caput hominis, id est cor nostrum impinguet. Etenim sensu apostolico ita renovati spiritu mentis nostrae, et induti novum hominem, qui secundum Deum [Col. 0174A] creatus est in justitia et sanctitate veritatis, cum veste nuptiali ad verae incorruptionis nuptias intrare merebimur, quas fecit Filio suo summus ille Rex, coeli ac terrae principatum tenens, et agni comedendo paschalis carnes sanguinemque bibendo, mortiferum Aegypti percussorem non verebimur, sed vitae reservabimur aeternae illo Domini promisso: Qui manducat meam carnem, et bibit meum sanguinem, habet vitam aeternam, et ego resuscitabo eum in novissimo die (Joan. VI). Hoc siquidem mirae ineffabilisque mysterium efficaciae, qua cum Deo dii efficimur, qua Christo concorporamur, quemadmodum et ipse asserit: Qui manducat meam carnem et bibit meum sanguinem, in me manet et ego in illo; sicut misit me vivens Pater, et ego vivo propter Patrem, [Col. 0174B] et qui manducat me, vivet et ipse propter me (ibid.). Unica vere et appetenda nimis portio, qua digne participans regem venturum habebit procul dubio pacatum, atque secundum nomen Levi timoratis addetur illis, de quibus scriptum est: Vobis autem timentibus nomen meum orietur sol justitiae.



CAPUT III.

Et ob vestrum utique profectum rem vobis referam, fratres, quam didici nostro cuidam aliquando familiari accidisse. Sacerdos erat et sacri ministerium altaris ut desiderium, sic habebat etiam usum exsequi, pie ac fideliter frequentans memoria illam Ecclesiae ad Deum supplicationem: Concede nobis haec, quaesumus, Domine, frequentare mysteria, quia, quoties hujus hostiae commemoratio celebratur, opus [Col. 0174C] nostrae redemptionis exercetur.

Quodam igitur mane opus exercebat tam desiderabile, cum infra canonem, scilicet dum corpus et sanguinem jam consecrasset Dominicum, repente modo, quem assequi dicendo minime possum, tam spiritualibus quam corporalibus oculis coram se vidit puerum in cruce pendentem, de cujus latere ac si vulnerato stillarent sanguis et aqua in calicem. Dum vero ad Dominicam venisset orationem, visione subito immutata eumdem puerum non jam in cruce pendere, sed in solio contemplatus est majestatis residere juxta illud apostolicum: Videmus Jesum propter passionem mortis gloria et honore coronatum (Rom. II). Itaque illa sumenti sacramenta [Col. 0174D] qualiter in palato cordis vel oris tunc sapuerint, supra me est; novit ipse, cui taliter concessum sit gustare et videre, quoniam suavis est Dominus.

Vos autem quomodo accipiatis, quae dicuntur, quomodo sapiant vobis, produnt lacrymae, quas deducunt oculi vestri, dum et versiculum recolatis illum: Cibavit eos ex adipe frumenti, et de petra melle saturavit eos (Psal. LXXX); et quod granum frumenti cadens in terram mortuum fuerit, multumque fructum attulerit. Hujus adipe cibari, videlicet Christi corpore et sanguine ad sanctum altare saginari, de petra melle saturari, verbo scilicet Dei animae ventrem adimplere votivum atque praecipuum habetis, quemadmodum est illud Psalmistae: Quam dulcia faucibus meis eloquia tua, [Col. 0175A] Domine, super mel et favum ori meo! (Psal. CXVIII.)

Et quidem tales munere jam divino estis, quibus lacte opus non sit; sed solido cibo, quandoquidem circa sanctarum versamini Scripturarum limpidissimos fontes, simplicisque et candidae mentis oculos ad illud intenditis de Canticis canticorum (cap. V): Oculi ejus sicut columbae super rivulos aquarum, quae lacte sunt lotae et resident juxta fluenta plenissima. Idcirco et clarius videtis hanc typicasse petram, Christum scilicet, illam, quae a Moyse virga bis percussa est; silicem, de qua egressae sunt aquae largissimae, ita ut biberet populus et jumenta, quoniam ex eodem Christo bis percusso, id est et cum viveret, cruci affixo, et cum jam mortuus esset, a milite lanceato, profluxerunt sanguinis et aquae sacramenta [Col. 0175B] et abundantissima donorum Spiritu sancti fluenta.

Sed ut venerabile, sic et jam praecordiale mihi est ad tantam percussionem cor et linguam excitare, secundum quod fidelis anima commonetur: Surge, amica mea, speciosa mea et veni, columba mea in foraminibus petrae, in caverna maceriae (Cant. II). Bis utique percussus est Christus, videlicet tam passione exteriori quam angustia interiori: Tristis namque est, ait, anima mea usque ad mortem (Matth. XXVI). Et: Coepit pavere et taedere (Marc. XIV), et factus est sudor ejus sicut guttae sanguinis decurrentis in terram (Luc. XXII). Nihilominus vero se suggerit, quod ad Eliam vidua dixit Sarepthena: En colligo duo ligna (III Reg. XVII), quae procul dubio crucem duobus compactam lignis mysticaverunt, in [Col. 0175C] quibus tam in latum Christus quam in longum distentus, quia et in manibus confixionem et in pedibus tulit, bis fuisse percussus serio dicatur.

Denique, et veritatis evangelicae lucernam pedibus nostrae intentionis adhibeamus, atque lucidius patebit, quod ille Job verus, ille vir dolorum et sciens infirmitatem, qui vere languores nostros tulit et dolores nostros portavit, bis percussus sit, quoniam et linguis Judaeorum crucifixus est hora tertia, et manibus militum hora sexta. Igitur secundum quadrangulam crucis formam, ex qua orbi quadrifido verae et perpetuae cum Deo pacis beneficia provenerunt, quatuor vobis sensus proposui, quibus me vestros in compunctionem percussisse animos ipse dederit, de quo dicit Pater: Propter scelus populi [Col. 0175D] mei percussi eum (Isa. LIII). Exinde sancito in nomine Patris et Filii et Spiritu sancti baptismate impletum est propheticum illud: Erit fons patens domui David et habitantibus Jerusalem in ablutionem peccatoris et menstruatae (Zach. XIII). Et illud Dominicum: Qui sitit, veniat ad me et bibat. Qui credit in me, sicut dicit Scriptura, flumina de ventre ejus fluent aquae vivae: hoc autem dixit de Spiritu, quem accepturi erant credentes in eum (Joan. VII).



CAPUT IV.

Porro, quoniam tantae majestatis, scilicet sanctae Trinitatis nunc opportune mentio intervenit, et vos tertii hujus libelli frontem signastis hoc nomine, quaedam memorabilia nobis et pia inde referam.

[Col. 0176A] Istius quidam nominis jugem memoriam habebat, tanto que affectu et lacrymis frequentabat invocando, et nocturnum sive diurnum ei psallentium privatim dependendo, ut interdum non in corde solum, sed etiam in ore divinum quemdam sentiret gustum favo mellis dulciorem. Triumphale nomen! Invisibilis virtus, cui resistere nil potest adversi, quippe ut scriptum est: Turris fortissima nomen Domini, ad eam currit justus, et exaltabitur. Substantia divitis urbs roboris ejus, et quasi murus validus circumdans eum (Prov. XVIII). Nec enim minus alta, minus munita est a turre David, quae aedificata est cum propugnaculis; quin et mille clypei pendent ex ea, omnis armatura fortium (Cant. IV). Si ad turrim vero spectemus Libani, quae respicit contra Damascum, aeque [Col. 0176B] et ista praedicabilis est. Nam despicit fortem armatum, scilicet diabolum, qui secundum nomen Damasci quod interpretatur sanguinis populum, semper sanguinem, id est mortem sitit animarum.

Itaque, dum candidationi, quod interpretari Libanum nostis, dum animae et corporis studeret puritati frater ille, per nocturnam quietem se vidit positum in quadam ecclesia, cujus sanctuarium mira lux, mirus odor respergeret. Ibi siquidem sancta Trinitas throno residebat aureo plus nimium auro et ipsa obrizo resplendens, quod, quia praeclare obradiet, omen accepit. Quam dum adoraret, dum se in gratiarum actiones totum effunderet, repente in se ipsum rediit, ut crederet magis per mentis excessum quam per somnium se hoc vidisse.

[Col. 0176C] Neque frivolum sit sanctam Trinitatem hac in specie visam, quandoquidem in Canticis canticorum (cap. V): Ecclesia caput Christi, videlicet Divinitatem, aurum esse optimum praedicet, eo intuitu, quod cunctis hoc metallum pretiosus metallis et appetibilius sit.

Etiam hic ipse tantam denuo vidit majestatem super altare quoddam, ante quod saepius ac devotius orare solebat, verum habitu dissimili. Nam quemadmodum in Daniele vel in Apocalypsi legitur, divinitatis antiquitas ex candoris albitudine insinuabatur, dum Patris vestimentum esset quasi nix candidum, et capilli capitis ejus quasi lana munda. Eadem specie et sanctus florebat Spiritus. Horum medius pendebat in cruce Filius mirabili quodam [Col. 0176D] atque ineffabili modo et novus parens et vetus, dum caput etiam ejus et capilli essent tanquam lana alba, et tanquam nix. Procidens ergo tam reverendae majestati adorabat et benedicebat, illud gratiarum actionis ter iterans: Tibi laus, tibi gloria, tibi gratiarum actio, o beata et benedicta et gloriosa Trinitas Pater et Filius, et Spiritus sanctus, sentiebatque dulcissima se a Spiritu sancto aspiratione dignari, quae aspiratio, mi fratres, tam vehemens interdum ac fortis esse solet, ut nisi fortissimus ipse aspirator animam, cui aspirat, sustentet, dissolvatur et quasi liquefiat. Si mundum invenerit pectus, si exercitatam compunctione et lacrymis, nec non piis actibus mentem, lenis ac dulcis sentitur, suique amoris gratia perfundit et lumine. Si alicujus vero peccati [Col. 0177A] seu negligentiae sordes insederint, se exhibet severiorem, dum vi quadam acriori et ardore excoquat ipsum, quod displicet.

Caeterum, praedictus frater quomodo tam adorabilem tertio majestatem viderit, nunc reticebo, quia intimus hic noster in opusculo, cujus est titulus, Triumphale Bulonicum, hoc retulit. Supersedebo et aliis quibusdam, quae in suis eum opusculis passim scriptitasse novimus. Ignota requiritis, dicam quae novi breviter. O quam felix, quam beatus, qui Spiritus sancti gratiam, attactum, dulcedinem bene vivendo meruerit! Sive vigilans, sive dormiens ille tutus est, sensus habens illuminatos, et disciplinatae mentis et oris modestiam. Heu! quam infelix, quam miser, qui spiritu maligno possidetur et agitur! [Col. 0177B] Videre talem, et audire nimii est horroris, velut cuidam occurri aliquando, in quo exhorruissetis Virgilianum illud de quadam arreptitia, cui non vultus, non color unus, non comptae mansere comae, sed corpus anhelum et fera corda tument, majorque videri nec mortale sonans.



CAPUT V.

Denique, frater quidam infirmatus magnopere cupiebat dissolvi et cum Christo esse, tota sanitatis suae tempora in conversatione exigens bona et precibus instans et lacrymis, quatenus hoc mereretur. Ad medium fere tempus cujusdam noctis quodammodo suum extra corpus spiritum persensit profecturum ad Judicis tribunal. Nec defuerunt daemones; instar vulturum parabant irruere, proficiscentem [Col. 0177C] insequi. Eorum aspectu tartareo pavefactus ille sicut ovicula inter lupos exposita, anxiari admodum coepit, cum repente iterum se in corpore invenit. Itaque expertus, quam difficilis, quam districta profectio sit illa, moerore quam aegritudine magis gravabatur. Sequentis vero ad vesperum diei cum jaceret in animo Deum suspenso, assistere coram se vidit duos coelites gloriosos, sanctum scilicet Paulum apostolum, et sanctum Nicolaum, in quorum praesentia et conspectu tantae suavitatis illum atque refrigerii aura circumfudit, ut paradisianae serenitatis quiddam sentiret, dum et ignea febris, qua graviter laborabat, continuo exstincta sit, et valetudo bona successerit. Nihil est siquidem quod sanctorum non valeant in Deo merita.

[Col. 0177D] Et vere juxta Psalmistam judicia Dei abyssus multa (Psal. XXXV); qui ab origine mundi tot generationum homines sui habere ignorantiam et ire in damnationem permiserit, quorum plurimi caeco ac nimis erroneo mortis contemptu hanc praeoccupantes diversis generibus moriendi longiora vivendi spatia ultro sibimet praeciderunt, ut summae fuerit apud Indos philosophiae, ad senium venientes accendere rogos, quibus sese injicerent et arderent. Nec minus miseri, imo crudeliores illi, atque bestiis inhumaniores, qui suos parentes, dum adhuc vegeti erant et carnibus teneriores, impie mactabant, atque his epulabantur, quasi pietas esset gravedine illos senectutis liberasse, sibique taliter inviscerasse, [Col. 0178A] videlicet belluini nec non deterrimi homicidae, dum fortitudini deputant sive probitati temerarie ac praecipitanter mori, dum stelliferas sedes, aut Elysios haereditare aestimant campos, Charonis nescio cujus navicula, trans Stygem seu Acherontem evecti, gehennalia incurrerunt incendia, et non a Cerbero, quem finxerunt, sed a Satana, quem nescierunt, lacerandi, corrodendi, et vermis eorum non morietur, et ignis eorum non exstinguetur.

Ingerit se illud etiam Horatianum:

      Deus immortalis haberi
Dum cupit Empedocles, ardentem frigidus Aetnam
   Insiluit. (HORAT., Art. poet., 464 466.)

Refertur quin etiam Leonidas rex Spartanorum [Col. 0178B] regis Persarum Xerxis, ad Graeciam irrumpere volentis, innumerabiles pene copias apud Thermopylarum angustias cum sexcentis duntaxat viris incursasse et cecidisse. Qui declinare adversarios cum posset, tamen se ipsum morti et suos devovit, atque priusquam pugnarent, reficere illos adhortatus: »Optimi commilitones, ait, ita prandete, tanquam apud inferos coenaturi.« Eheu qualis adhortatio! qualis contemptus mortis! quantum differt coena inferorum ab illa, qua dicitur: Beati, qui ad coenam nuptiarum Agni vocati sunt (Apoc. XIX). Nescivit procul dubio hanc magnanimus vir ille, qui pro patria mori fortiter gloriosum fortitudinis et aeternum insigne, famam reputabat felicem, utique ad infelicem cum suis mensam sic moriendo [Col. 0178C] sessurus. Verum, quoniam infructuosum est talibus immorari, prosequor, quae malitis audire.



CAPUT VI.

Sepulcrum contigit quoddam aperiri, quatenus in eo mortuus recens sepeliretur. Qui ante fuerat sepultus, pene integro adhuc corpore durabat, nisi quod teneriora ventris a vermibus erant exesa. O lugubre lacrymosumque spectaculum! Ossa etiam tum sibi cohaerentia, costae et nervi, oculorum concavi orbes, ordo dentium nudatus carne, quo deveniat homo quantumcunque formosus, quantumcunque validus, cujuslibet nobilitatis, cujuslibet dignitatis, monstrabant miserabiliter. Memoratus interfuit frater, materiamque tribulationis et doloris ex hoc inveniens multam, nomen Domini invocabat [Col. 0178D] multiplicius, versans assiduo meditatu, quae apud Job leguntur: Per somnium in visione nocturna, quando irruit sopor super homines, et dormiunt in lectulo, tunc aperit aures virorum et erudiens instruit disciplina, ut avertat hominem ab his quae fecit, et liberet eum de superbia, eruens animam ejus a corruptione, et vitam illius, ut non transeat in gladium: increpat quoque per dolorem in lectulo, et omnia ossa ejus marcescere facit: abominabilis ei fit in vita sua panis, et animae illius cibus ante aesiderabilis, tabescet caro ejus, et ossa quae tecta fuerant, nudabuntur. Appropinquavit corruptioni anima ejus, et vita illius mortiferis (Job XXXIII). Illudque item Psalmographi: Mane floreat et transeat, vespere decidat induret et [Col. 0179A] arescat; quia deficimus in ira tua, et in furore tuo turbati sumus (Psal. LXXXIX).

Itaque, totus in talium contemplatione laborabat in gemitu suo, lavabat per singulas noctes lectum suum, lacrymis suis stratum suum rigabat. Et quoniam quae vigilans quis meditatur, dormienti etiam interdum imaginantur, in visione nocturna ipsum a se Job conspectum referebat, qualis et in sterquilinio fuerit, et quali postea sanitate refloruerit, quia regio cultu ac diademate gloriosus inter amicos consolantes atque convivantes residebat, dum unusquisque ovem illi unam et inaurem auream daret unam, innocentiae profecto et obedientiae illius sic congrua ut pretiosa dona. Verumtamen hoc protulerim, quod sicut in Evangelio habetur, transfiguratum [Col. 0179B] viderit in monte Dominum praeferentem quanta, quali fulgebunt in resurrectione gloria electi, quando reformabit corpus humilitatis nostrae configuratum corpori claritatis suae (Philipp. III); quando erit lux lunae sicut lux solis, et lux solis erit septempliciter sicut lux septem dierum in die, qua alligaverit Dominus vulnus populi sui, et percussuram plagae ejus sanaverit (Isa. XXX), vere omnia sciens, vere omnia potens medicus, quem in eadem luminis atque decoris majestate videbit per saecula omnis Ecclesia sanctorum, quam habuit, priusquam esset mundus apud Patrem; quam habuit, inquam, dum, Spiritu sancto cooperante per ipsum et cum ipso, Pater operaretur sex diebus mundum, et in septimo requiesceret.



CAPUT VII.
[Col. 0179C]

Melior revera est, o dilecte, fructus sapientiae auro et lapide pretioso, et genimina ejus argento electo, quam sobria humilisque consectans anima, quidquid desursum gratiae acceperit a Patre luminum, supernae attribuit omnino beneficentiae et dignationi. Scriptum denique est in lamentationibus Jeremiae, cui praeexcelsa sanctimoniae ac prophetiae gratia suum competit nomen, quod excelsus Domini ex Hebraeo sonat: Bonum est praestolari cum silentio salutare Domini. Bonum est viro, cum portaverit jugum ab adolescentia sua. Sedebit solitarius et tacebit, quia levabit se super se. Ponet in pulvere os suum, si forte sit spes (Thren. III).

Propterea, non altum sapienti, sed timenti et solitudinem [Col. 0179D] sanctae meditationis atque silentium appetenti, ut tacens liberius attendat grave nimis, onerosum et lamentabile super Adam et filios ejus jugum illud et sententiam: Quia audisti vocem uxoris tuae et comedisti de ligno, ex quo praeceperam tibi, ne comederes, maledicta terra in opere tuo, in laboribus comedes ex ea cunctis diebus vitae tuae, spinas et tribulos germinabit tibi, et comedes herbas terrae, in sudore vultus tui vesceris pane tuo, donec revertaris [Col. 0180A] in terram, de qua sumptus es; quia pulvis es et in pulverem reverteris (Gen. III), spem excitare solent ad salutare Dominicum visitationes Dominicae et levare humilem super se.

Econtra quantum noceat plerumque curiositas, quantum deprimat saecularis appetitio familiaritatis, indicio est Dina, quae pudici pertaesa tabernaculi secretum, exiit videre mulieres regionis, sed male supplantata patri Jacob, videlicet bono supplantatori magnum scandali malum peperit. Secundum etenim nomen suum, quod interpretatur judicium istud, corruptionis et devirginationis judicium tulit a Sichem filio Hemor, qui scilicet suis quoque nominibus brutos homines atque vitiorum onere laborantes insinuant, quandoquidem Hemor asinus, [Col. 0180B] Sichem labor interpretatur.

Sed Sapientia, scilicet Christus foris praedicat, in plateis dat vocem suam, in capite turbarum clamitat, in foribus urbis profert verba sua dicens: Usquequo parvuli diligitis infantiam, et stulti ea, quae sibi sunt noxia, cupient, et imprudentes odibunt scientiam? Convertimini ad correptionem meam (Prov. I); et: Venite ad me omnes, qui laboratis et onerati estis, et ego reficiam vos. Tollite jugum meum super vos, et discite a me, quia mitis sum et humilis corde, et invenietis requiem animabus vestris: jugum enim meum suave est ei onus meum leve (Matth. XI).

Et quidem, fratres, me aestimo lacrymosa jam vobis narratiuncula satisfecisse, quae noverim, referendo, et si aliqua restent, quae opusculo inserentur [Col. 0180C] illi, quod ante aliquod tempus inceptum perficere vestra me affectio et hortatus impellit, et quia ipsum hoc opusculum, quo nunc colloquimur, ex Ecclesiaste principium habet, congrue ex eodem habebit et finem, quatenus non sine lacrymis audiamus dicentem: Deum time et mandata ejus observa, hoc est enim omnis homo (Eccle. XII). Vere etenim ad hoc conditus est, atque per hoc ad verum esse perducitur omnis homo, si Deum timeat et mandata ejus observet. Nam in Proverbiis quoque sic habetur: Custodi legem atque mandatum, et erit vita animae tuae et gratia faucibus tuis: tunc ambulabis fiducialiter in via tua, et pes tuus non impinget: si dormieris, non timebis, quiesces, et suavis erit somnus tuus (Prov. III). Aeternis igitur redonat [Col. 0180D] se timentes Noe verus ille ac singulariter justus, qui fortissimo passionis vino inebriatus mortis somno in cruce dormivit, et requiescens in sepulcro et soporatus accubuit ut leo et quasi leaena, qui potenter dicere solus potuerit: Potestatem habeo ponendi animam meam et iterum sumendi eam (Joan. X), quandoquidem evigilarit tertia die auctor vitae, princeps fortitudinis, Christus Dominus, principalis suavitas, perennis et vera sanctorum requies. Amen.




[Col. 0181]
REINERI MONACHI DE PROFECTU MORTIS LIBRI DUO.
(D. Bern. PEZIUS, Thes. Anecdot. IV, III, 249, ex cod. ms. S. Laur. Leod.



LIBER PRIMUS.



CAPUT PRIMUM.
[Col. 0181A]

Multum proficere ad salutem animarum mortem corporum nescire nullatenus possunt quicunque carcerem praesentis vitae et jugum grave super filios Adam a die exitus de ventre matris eorum usque in diem sepulturae in matrem omnium aut cogitatu considerant, aut experiuntur miseriis, ut Apostolo congemiscant dicenti: Miser ego homo! Quis me liberabit de corpore mortis hujus? (Rom. VII.) Quicunque, inquam, tribulationem et dolorem inveniunt, ut item animo cum Psalmista contrito dicant: Super flumina Babylonis illic sedimus et flevimus, dum recordaremur Sion (Psal. CXXXVI). Speculari siquidem et habere summum desiit bonum praevaricator Adam, dum male speculatus ligni fructum vetiti summo se malo [Col. 0181B] inseruit, quatenus ex eo importune comederet mulieris instinctu. Dicit vero Apostolus: Adam non est seductus; mulier autem seducta in praevaricatione fuit (I Tim. II). Ergo scienter Adam peccavit, nec deliciis contentus paradisi, altiora se per rapinam quaerere attentavit dedignatus obedire, quandoquidem comparari ambiret Deo. Verum, quoniam cum in honore esset, non intellexit; comparatus est jumentis insipientibus et similis factus est illis (Psal. XLVIII), similitudine Dei privatus, concupiscentiaque carnali, motibusque jam effrenis irrationabilibus abstractus est itaque et illectus, quia, secundum apostoli Jacobi dictum: Concupiscentia, cum conceperit, parit peccatum; peccatum vero, cum consummatum [Col. 0181C] fuerit, generat mortem (Jac. I).

Et heu! quam amarus generi est humano factus ille servorum peccati morsus! Hoc in morientibus videri maxime potest. Fateor miser, quod plurimorum lectulis dum saepius assedissem, dolores, angustias sudoresque illorum amare dolui tribulatus satis, utpote moriturus et similia reformidans. Atque, ut taceam de multis, unum vidi e fratribus nostris per quadraginta propemodum dies ita doloribus coangustatum, quatenus alimoniae nihil acciperet, nisi quod aquam sibi poscebat interdum dari signo potius quam voce. Et quidem tale nobis epulum paravit, tale nobis absinthium Eva miscuit, dum pedibus vaga et oculis, per illum voluptatis licenter [Col. 0182A] locum spatiatur, dum lucifluae amoenitatis limites transcendit, atque incontinenti curiositate, qualis haberetur foris mundus, prospectat.

Unde opportunitatem quoque nactus adversandi perditus ille Satanas serpentem, qui et callidior erat cunctis animantibus terrae, quae creaverat Dominus Deus, ac dulcedinem captando mellifluis sese vicinius septis ingerebat, ingressus est. Siquidem est credere absurdum, in paradiso illum fuisse, et ibi collocutum mulieri, maxime pervasum a diabolo, qui utique a regno Dei et sacris esset sedibus irrevocabili jam animadversione ob superbiam extrusus. Si autem inibi reptabant serpentes, cur etiam leones aut lupi vel caetera non admitterentur animantia, ut hirsutae barbis capellae, aut [Col. 0182B] hirci, aromatica vulnerarent morsibus arbusta, per florigeros pilosi campos saltarent, ululae responderent et Sirenae tanquam in delubro voluptatis melos interturbantes angelicum? Fossores talpas illam viventium terram absit fodiendo commolere et eruere, vespertiliones circumvolitare, dum perpetua illic dies nullum tenebrescat in vesperum. Intemerata equidem ac specialis mansio nihil talium receptat, quae solis hominibus unica esset munificentia Dei contributa, neque jam penitus haberet facultatem mala bestia, insidiosus scilicet Behemoth transeundi per eam. Quin potius ipse, qui dixerat: In coelum conscendam, super astra Dei exaltabo solium meum, sedebo in monte testamenti, in lateribus [Col. 0182C] aquilonis; ascendam super altitudinem nubium; similis ero Altissimo, et Deus sum ego, et in cathedra Dei sedi, et dederat cor suum sicut cor Dei (Isa. XIV); jam secundum nomen suum totus animalis (nam Behemoth animal interpretatur) in infima devolvitur, in reptile descendit irrationale, obsidet cor linguamque serpentis extravagabundi, cujus per os utique totus jam irrationabilis ad mulierem haec tanquam rationis verba eloquitur, imo exsibilat: Cur praecepit vobis Deus, ne de omni ligno paradisi comederetis? (Gen. III.) Quomodo mentitur? quomodo verba Dei dissimulat et supplantat nebulo captiosus, de quo veraciter omnino dictum est, quod fuerit homicida ab initio, et in veritate non stetit, [Col. 0183A] quia non est veritas in eo, et cum mendacium loquitur, ex propriis loquitur, quia mendax est et pater ejus (Joan. VIII), mendacii scilicet. Ligna siquidem paradisi omnia, unum duntaxat excipiens, Deus Adae indulserat. Nam mulier quoque sic fatetur: De fructu lignorum, quae sunt in paradiso, vescimur, de ligno autem, quod est in medio paradisi, praecepit nobis Deus ne comederemus et ne tangeremus illud, ne forte moriamur (Gen. V). O et mulierem jam subversae mentis ac temerariae! Temeravit quippe mendacio edicti veritatem divini, addere ausa, quod minime Deus addiderit, et nec tangeremus illud. Denique, quod gravissima interminatione et certissimo praefixum tenore fuerat, in quocunque enim die comederis ex eo, morte morieris, levissimum illa [Col. 0183B] esse deputans, et velut dubitabile, et hoc addidit, ne forte moriamur.

Quam funebre quam luctuosum forte istud, ad quantum, ad qualem devenerit effectum, plus dolore quam sermone, magis gemitu quam dictatu comminiscendum est. Procul dubio ille qui per serpentem nunc loquebatur foris, jam intus animos per sese paradisicolarum attentaverat, praecipites ac pronos ad sibi consentiendum deprehenderat, ut etiam beatus papa Gregorius: »Nisi prius, ait, per superbiam intus tumuissent, foris tentati tam facile non cessissent.« Itaque praesumptor exsecrabilis Deum mendacem, atque invidum, semet veracem ac benevolum credi et haberi machinans, dixit denuo ad mulierem: Nequaquam morte moriemini: [Col. 0183C] scit enim Deus quia in quocunque die comederitis ex eo, aperientur oculi vestri, et eritis sicut dii, scientes bonum et malum (ibid.).



CAPUT II.

Sic Leviathan, quod interpretatur additamentum eorum, sic coluber ille veneficus dire infectos duxit ad mortem, traxit ad interitum, quibus dum promittit deitatem, secundum nomen Evae addit calamitatem, addit vae infinitum, quae competentius mors quam vita, verius mater cunctorum morientium dicenda sit quam viventium. Ex ista enim miserabiliter omnis Adam moritur nisi ex Christo vivificetur. Vidit ergo mulier quod bonum esset lignum ad vescendum, et pulchrum oculis aspectuque delectabile, [Col. 0183D] et tulit de fructu ejus et comedit, deditque viro suo, qui comedit, et aperti sunt oculi amborum (ibid.). Ante serpentis confabulationem mulier quidem viderat lignum, sed non temeraverat: nunc vero propterea vidisse et curiose intuita notatur, quo illius tam conspicue naturam per seipsam experiretur, atque proprio dijudicare gustu haberet, quis veracior, Deus an serpens existeret, qui contraria sibi seu repugnantia praetendissent.

Etenim, cum ratione praedita caeterorum instar animantium irrationalem esse non ignoraret serpentem, nec nisi per alienum illi spiritum vocis articulatae verba suppetere, velut divino animaliter inducta oraculo omnipotentem credidit eum, qui per tale ostentum se alloqueretur, sibi prospiceret, [Col. 0184A] consultumque vellet. Itaque assensit, manus suas expandit ad rapinam, avulsit temere pomum, gulae satisfecit mortiferae, nec non importunitate muliebri, exactione improba et procaci etiam virum ad hoc impulit. Nam miserae miser obedivit, animum effeminare submisit virilem, stolida nimis compassione comparem suam destituere nolens et quas seorsum fieri.

Ergo in suam et nostram praevaricatus est mortem. Heu, heu, heu! verae inobediens vitae, id est sanctae Trinitati. Siquidem et in libro qui titulatur in Genesi ad litteram, augustissimus doctorum Augustinus ita dicit: »Adam, posteaquam de ligno prohibito seducta mulier manducavit, eique dedit ut simul ederent, noluit eam contristare, quam crederet [Col. 0184B] sine suo posse solatio contabescere, si ab ejus alienaretur animo, et omnino illa interire discordia, non quidem carnis victus concupiscentia, quam nondum senserat in resistente lege membrorum legi mentis suae, sed amicali quadam benevolentia, qua plerumque fit ut offendatur Deus, ne homo ex amico fiat inimicus. Ergo alio quodam modo etiam ipse deceptus est, sed dolo illo serpentino, quo mulier seducta est, nullo modo illum arbitror potuisse seduci. Hanc autem proprie seductionem appellavit Apostolus, qua id quod suadebatur, cum falsum esset, verum putatum est, id est, quod Deus ideo lignum illud tangere prohibuerit, quod sciebat eos, si tetigissent, velut deos futuros, tanquam eis divinitatem invideret qui eos homines fecerat. Sed, [Col. 0184C] etiamsi virum propter aliquam mentis elationem, quae Deum internorum scrutatorem latere non poterat, sollicitavit aliqua experiendi cupiditas, cum mulierem viderat accepta illa esca non esse mortuam: non tamen eum arbitror, si spirituali mente praeditus erat, ullo modo credere potuisse, quod eos Dominus ab esca illius ligni invidendo vetuisset.«



CAPUT III.

Leodii cum esses, o Wilelme, hujus saepenumero aliorumque sententias doctorum versabamus, et sedule disquirendo, fraterne disceptando velut odoris nos invicem quaestionum flosculis aspergebamus, nec dedignabaris a me, indocto licet, scholasticus, quae sentirem, addiscere, ita ut etiam absens tabellariis [Col. 0184D] me frequentibus sollicitares: somnolentum perinde censebas et pigrum, ni continuo rescripsissem, adeoque amici acceptabas ingeniolum, ut nihil accusares, quantumvis tumultuarie stylus aut incondite barbarizasset. Totum igitur me impendebam benevolentiae et degustabam, vicissimque negotiabar ex te, cum tu opulentae admodum frugis philosophia inaurareris divina et humana, scientiamque infloraret conversatio, et aevo juvenis formares moribus senem: Cani enim sunt, ait senior quidam, sensus hominis, et aetas senectutis vita immaculata (Sap. IV). Siquidem dicebas sapientiae: Soror mea es, et prudentiam vocabas amicam tuam, quandoquidem muliercularum tantopere vitares contubernia, generis sane arguti, nec non ad illiciendum [Col. 0185A] efficacis, seduloque illud attenderes Salomonis: Mulier viri pretiosam animam capit (Prov. VI). Quanquam, ut scriptum est: Gratia super gratiam mulier sancta et pudorata et sicut sol oriens in altissimis Dei: sic mulieris bonae species in ornamentum (Eccli XXVI). Verumtamen, quasi prudens et cautum animal tu vitabas foveam, ac freno moderabaris castimoniae, nec muliebrem aspernabaris sexum, quin potius pro Apostoli dicto: Noli altum sapere, sed time (Rom. XI), culpam timebas et vitium, quoniam a muliere initium factum est peccati, et per illam omnes morimur.

Nec sine singultu et cordium quodam rugitu edicere poteramus nostri illius quem noveras amici casum, qui, dum versaretur communiter nobiscum, [Col. 0185B] sanctae religionis, quem ferebat habitum, religiosa et coelibe vita impense honestabat. Sed cellulae illi cujusdam in eremo injuncta est provisio, ubi nihilominus quae solebat, bonae exercitationis munia non ignavus eremita interim prosequebatur. Maturitati vero postmodum suae confidens, nec respectui habens, quod ipsum etiam Dei Filium tentaverit in deserto diabolus, leves mulierculas inconsulte aggregatas inconsultius sibi commanere voluit. Actitabantur in poenitentiae loco saeculares chori, lenocinia canticorum strepitabant, ut insolitum echo per nemora resultantem ipsae, ut aestimo, ferae fugitarent attonitae.

Sed nunquid abscondere potest homo ignem in sinu suo, ut vestimenta ejus non ardeant? Aut ambulare [Col. 0185C] super prunas, et non comburentur plantae ejus? Nec aevo quantumlibet provectiori abesse circumspectionem expedit. Namque et frigidis et cariosis senio membris calor irrepere inordinatus potest. Incautus autem et dormitans facile patet insidiis. Ergo virtutum aemulus hostis semper circumspiciendus est. Denique, quanto est locus remotior, tanto est ad peccandum stultis opportunior. Provenerunt ideo illic de ecclesia, de sacris, de mansionibus, quae lugeri debeant multo amplius quam scribi. In spirituali homine, mi frater, spiritus quidem pomptus est, caro autem, cum sit infirma, si mens vel minimum resolvatur, continuo lascivit, movetur, increpitat legem mentis lex garrula [Col. 0185D] quaedam, quae inserta est membris. Vere fenum est populus Quam labilis, quam infirmus est homo! Etiam ille primatum fortissimus Samson ad mille hostium cohortes heros invincibilis, meretriculae lenocinantis victus est atque in mortem actus perdito amore, et amarum cepit experimentum, quod sint quidem favus stillans labia meretricis et nitidus oleo guttur ejus, novissima autem illius amara quasi absynthium, et acuta quasi gladius biceps; pedes ejus descendant in mortem, et ad inferos gressus illius penetrent: multos enim vulneratos dejecit, et fortissimi quique interfecti sunt ab ea.



CAPUT IV.

Enimvero quis expediat quaquaversus gentium mulieres quantorum fuerint incentiva malorum? [Col. 0186A] Vel solum illud interserere sic sufficiat, quod circa ejusdem Samsonis tempora ob unius mulierculae infamis raptum XXXVIII millia et CC, sedecies quoque centena millia decennali bello Graecorum atque Trojanorum sint interfecta, ut scripsit Dares Phrygius qui praesens interfuit. Plane pro quanta probitas gloria, pro quanta fortitudinis praerogativa vires Europae et Asiae tunc adeo quassatae sunt, tot periere potentes a saeculo, viri famosi? Non recolis, tu scholarum auriga, poeticum illud:

Quiaquia delirant reges, plectuntur Achivi,
Seditione, dolis, scelere atque libidine et ira
Iliacos intra muros peccatur et extra. (HORAT. Epist. I, II, 14-16.)

Sed dilataverit infernus animam suam et aperuerit [Col. 0186B] os suum absque ullo termino, et descenderint fortes ejus et populus ejus et sublimes gloriosique ejus ad eum. Vae mundo a scandalis! (Matth. XVIII.) Perfectae pacis nullus hic portus est. Vitae navicula humanae fluctibus semper tentationum circumagitur. Et rupem aliquando vis procellae a suo emovet loco: et justum impetus tentationis a statu justitiae. David Spiritus sancti praestantissimus Psaltes, in quem pleno effusum est cornu gratiae spiritualis oleum, nempe de quo dixerit Deus: Inveni David filium Jesse, virum secundum cor meum, qui faciat omnes voluntates meas (Act. XIII), et ipse per contectalem Uriae impulsus et eversus cecidit, sed illum Dominus suscepit poenitentem. Salomon, de quo scriptum est: Dilexit eum Dominus, misitque in manu Nathan prophetae, [Col. 0186C] et vocavit nomen ejus Idida, hoc est amabilis Domino (II Reg. XII), qui cunctis erat hominibus sapientior, ita ut cordis ejus latitudo arenae sit comparata, quae est in littore maris: ad quem dixerat Deus: Ecce feci tibi secundum sermones tuos, et dedi tibi cor sapiens et intelligens, in tantum, ut nullus ante te similis tui fuerit, nec post te surrecturus sit (III Reg. III). Ille, inquam, qui praedicatur sapientior Ethan Ezrahite, et Emal [Vulg. Heman], et Calchal et Dorda filiis Mahol (III Reg. IV), tam horrifice, tam sine exemplo, muliercularum se amoribus infatuavit ut fieret idololatra, gentiumque simulacris fabricaretur delubra. Cujus tamen eatenus assurgit commendatio, ut summis fuisse patriarchis superior memoretur. [Col. 0186D] Siquidem Ethan interpretatur durissimus, Ezrahite orientalis; et ipse est Abraham vir praedurus animo, quia fidei solidae et constantis justitiae, radiosus genere et potens viribus, utpote qui quatuor reges uno belli excursu fuderit, ex orientali regione Chaldea oriundus.

Heman interpretatur fidelis, et ipse est legislator Moyses, de quo ad Aaron et Mariam loquens Dominus: Si quis, ait, fuerit inter vos propheta Domini, in visione apparebo ei, vel per somnium loquar ad illum. At non talis servus meus Moyses qui in omni domo mea fidelissimus est: ore enim ad os loquor ei et palam; non per aenigmata et figuras videt Dominum (Num. XII).

Calchal interpretatur gubernans; et ipse est filius [Col. 0187A] accrescens Joseph: filius accrescens, qui, posteaquam Deus Jacob divertit ab oneribus dorsum ejus, postquam manus ejus in cophino servierunt, adeo accrevit, quatenus propter prudentiae et gubernationis summatem industriam Salvator mundi ab Aegyptiis appellaretur, sapiens plane et intelligens, qui propter innocentiam atque castitatis praerogativam gubernacula possideret.

Dorda interpretatur generatio scientiae; Mahol, indulgentia. Et generationem accipimus patriarcharum ac prophetarum, videlicet filiorum Jacob, viri admodum indulgentis: quibus universis Salomon praefertur in sapientia.



CAPUT V.

Quia igitur, Wilelme, secundum Petri apostoli dictum, [Col. 0187B] adversarius noster diabolus, tanquam leo rugiens, circuit quaerens quem devoret (I Petr. V), pudico cuique ac sobrio curandum magnopere est, quo munditiae et castitatis vitet scandala, consessus, susurros, pellaciasque muliercularum. Equidem illorum superabundat numerus, quorum status aut concussus, aut eversus per illas est, dum etiam monasticorum maximus grex (flagella te pugnis et percute, evangelici exemplo Publicani, o vir lacrymose) in hanc conspiraverit disciplinam, neque scriptis, neque exemplis potest aliquibus impetrari, ne fratres sororibus, sorores fratribus justo impensius liberales sint.

Recordor praeterea quemdam splendide et magni habitum apud saeculares reclusum nostra aetate plus [Col. 0187C] quam saeculariter concidisse. Obtentu sanctitatis, quam simulabat, frequentabatur, plurimum conferebantur ei plurima, illis utique similando, quibus a Domino dictum est: Vae vobis, Scribae et Pharisaei hypocritae, qui comeditis domos viduarum oratione longa orantes. Propter hoc amplius accipietis judicium (Matth. XXIII). Solebat ille aliquando, festivis maxime diebus de cellula clam exire, et quia in monte solitarius manebat, in quolibet defosso delitescere loco, veluti gravaretur inquietari, et contemplationem seu orationes impediri. Sed intravit mors per fenestras ejus, eo quod juvenculae ministranti sibi, atque per hoc licentius adhaerenti se nimium acclinaverit, nec ab ore suo, auribus vel oculis, nec a cellulae fenestra lascivam compescuit, [Col. 0187D] caecus et insulsus, qui nosset videre et scire, quia de periculo animae illius ageretur. Ideo irretitus est circumplexusque funibus peccatorum simul et castimoniae incestator et propositi desertor factus, et cum illa pellice sua, imo et noctua per noctem tanquam diei fugax et reclusione profugit pecunia suffarcinatus, quam congessisset.

Noveras vero et tu ipse quosdam, fortissime, religiosos, qui fortiter aliorum minima ventilarent, et sua sic maxima tanquam diploide ex pilis caprarum palliove saccino adumbrare vellent, viros virtutis, qui velut clavam Herculis librarent in subditos illud Salomonicum: Qui minima negligit, paulatim decidet (Eccli. XIX), quasi et de istiusmodi Christus non dixerit: Duces caeci, excolantes culicem, camelum autem [Col. 0188A] glutientes (Matth. XXIII). Atque alibi: Vae vobis, Scribae et Pharisaei hypocritae, quia similes estis sepulcris dealbatis, quae a foris parent hominibus speciosa, intus vero plena sunt ossibus mortuorum et omni spurcitia; sic et vos a foris quidem paretis hominibus justi, intus autem pleni estis hypocrisi et iniquitate (ibid.).



CAPUT VI.

Non autem solummodo patenter hostis ille antiquus, qui passus est ruinam cum suis sequacibus magnam, congressus facit ut leo, sed quoniam serpens quoque est Evae seductor, quoniam Draco magnus est mundi veneficator, latenter etiam bonorum ruinae invigilat et insistit omnibus nocendi artibus, innumeris phantasiarum machinis urgens tam vigilantes [Col. 0188B] quam dormientes.

Atque aliquando cum super hujusmodi frater invicem tractaremus, ac de gestis sanctorum codicem revolveremus, occurrit lectio, quae memoraret, quod fuerint duo fratres Picentina oriundi provincia, Victorinus et Severinus. Hi floridae juventutis post utriusque parentis obitum omnem relictam sibi substantiam vendiderunt et pauperibus erogaverunt, quatenus apostolorum instar relinquentes omnia mercede donarentur apostolica. In remotiore igitur loco fabricaverunt sibi cellulam, in qua degebant communiter. Nihil erat illis proprium, nihil tamen deerat necessarium: alter alteri serviebat et se invicem suis aedificabant virtutibus, nec aliquando sejuncti mutua seipsos custodia paedagogabant, quatenus [Col. 0188C] de illis jure diceretur: Ecce quam bonum et quam jucundum habitare fratres in unum (Psal. CXXXII).

Porro, Victorinus in altiora nitens, et quemdam descensum reputans esse non ascensum perfectionis, fraterna saltem cohabitatione, solatio et convictu frui, solitariumque pluris judicans, cum dicat Ecclesiastes: Melius est duos simul esse quam unum; habent enim emolumentum societatis suae: si unus ceciderit ab altero fulcietur (Eccle. IV), fratrem deserit, ad eremum se confert. Praeruptae celsitudinis rupem fluvius praeterfluebat, illic arctissimum ambit specum. Gratis habere gaudet, quos artifex natura exstruxit parietes. Erant ejusmodi, ut non jacendo, [Col. 0188D] sed sedendo tantum acquiescere somno posset. Si admisisset hospitem, stare oportebat admissorem. Postes ostiolum munibat viminibus intextum. Munia vigiliarum, orationes, jejunia, lectiones sacrae frequentabantur. Sed qui Adam et Evae inviderat paradisum, invidit etiam Victorino tantae operositatis palatium. Insidiatur, circuit ille praeambulator terrae, instruit dolum, quo contrarium sibi advenam coelis defraudet.

Qui solet ergo se in angelum transfigurare lucis, transfigurat se in puellam, ac veluti palpando impingens fores concutit eremitae, queritur noctem tenebrosam, exaltat planctus, et lacrymas fingit, se erroneam incurrisse spinetorum avia, dentes metuere ferarum, petere autem unius solummodo noctis. [Col. 0189A] hospitium. Miseretur homo miserae, veretur culpam, si neget hospiti susceptionem; nec enim credere hostem poterat, sed hospitem. Aperit ergo et suscipit. Nec horae spatium adhuc decesserat, et qui putabatur puella, dum sese assiduo motu interim tentator conversasset improba moliendo (nam penitus impatientes sunt quietis daemones testante Isaia: Non est pax impiis, dicit Dominus [Isa. LVII]) virum, quem cogitationibus jam irreligiosis inquietaverat, protenso ad extremum pede perstringit et scorpii more aculeati veneficans, inexperto eatenus calore succendit, maxime cum accuratus admodum quadam vernaret decentia vultus, oculique stellantes ipsis inicarent in tenebris. Illecebrosus deinde ac mollis sermo trahit ad contagium. Quis confidat sibi? [Col. 0189B] Sancte Spiritus, quam dissimilis est tuus calor a tali calore! Quomodo exstinguatur ignis noxius in cujusquam corpore nisi per tuum rorem? Tui solius est continentiae donum puritatisque custodia.

Sed victus est Victorinus, et, priusquam humiliaretur, deliquit, quoniam ex seipso erat docendus non plus sapere quam oportet sapere, sed sapere ad sobrietatem. Nam casui ejus et ipse antiquus seductor atque caducus apostata insultans hos in illum cachinnos delatrabat: »Quid eremita modo probatissime, quem gravabat etiam fratris societas? en sociatus es alteri, et castitatem inter silvae scopulos perdidisti, quam inter saeculi servaveras anfractus. Inexpugnabilemne vel apud solitarios arbitrabaris [Col. 0189C] pudicitiam? Cautela ubique opus est, et apud saeculum, et apud eremum: tentari sanctitas potest. Hanc impugno semper, interdum expugno.« Tunc putidi ad instar fumi a complexu evanuit.



CAPUT VII.

Qui vero miseretur omnium Dominus, et nihil odit eorum quae fecit, dissimulans peccata hominum propter poenitentiam et parcens illis, eo quod non vult mortem peccatoris, sed ut convertatur et vivat, misertus est Victorini, et convertit ad poenitentiam ut viveret. Reversus siquidem in se post tentationem abrupit moras, rediit ad fratrem, et quanquam prae confusionis rubore suspenderit diu vocem, postremo tamen ei notum fecit lacrymabile suum, et Christiane cogitans et catholice sperans, quia apud [Col. 0189D] Dominum misericordia et copiosa apud eum redemptio (Psal. CXXIX); et illud: Si nosmetipsos dijudicaremus, non utique judicaremur (I Cor. XI), judicem sui ipsius et vindicem seipsum statuit, ut tam severa praedamnaret sententia. Fidit arborem, manumque inseruit, et fissuram cunels pessulatam adeo praeclusit, quod nec retrahere nec movere penitus posset, incarceratione videlicet unius membri totum corpus incarcerans.

At Severinus et fratris commissum, et inclementiam poenae illius dioecesis episcopo suggessit. Episcopus veniens Victorini exsolvere nodum voluit, et ad discretionem attrahere modum poenitentiae. Sed ille nullatenus acquievit apostolico bene inductus oraculo: Scimus, si terrestris domus nostra hujus habitationis [Col. 0190A] dissolvatur, quod aedificationem ex Deo habemus, domum non manufactam, aeternam in coelis (II Cor. V). Contra nec episcopus molestandum censuit (erat siquidem episcopalis et vitae et scientiae), sed bonum sustinentiae finem benedixit et abscessit. Itaque Victorinus exhibebat corpus suum hostiam viventem, Deo placentem, rationabile obsequium suum orando, vigilando, jejunando. Nam caeteris omnino diebus abstinens, die tantum Dominico pauxillum panis et aquae sumebat etiam a fratre compulsus, qui germano vere praedicabilis affectu poenitebat cum poenitente, nil aliud cibi aut potus percipiens quam frater.

Compara, o Wilelme, Joannis Baptistae et istorum prandia. Illum eremi cocum, locustas ad solem [Col. 0190B] qui coqueret, quibus cum silvestri melle cibabatur. An dubites delicatiorem poenitentibus, qui cum Psalmista cinerem tanquam panem manducabant et poculum suum cum fletu miscebant? Qui aeque ut Joannes mollibus ex pilis camelorum purpurati, zonisque pelliceis circa lumbos erant praecincti, cum nostris quibusdam abstinentibus et legisperitis. Decem ferculorum decalogus vix sufficiat, et decem mutatoria vestimentorum, benedictio, quam obtulit Naaman Syrus Elisaeo prophetae.



CAPUT VIII.

Mi amice, quam cito delinquitur, quod diu poenitendum sit! In momento infligitur plaga, quae diu sit medicanda. Pro una diabolicae subreptionis abusione [Col. 0190C] adeo se Victorinus afflixit! Nec edici facile potest tam arduum genus poenitentiae, si perpendantur incommoda necessitatesve, quas tulerit homo sic affixus. Non attendant hoc multimode peccantes, tepide confitentes, tenere poenitentes, qui dum a confessoribus oleum et vinum opportune ignaris infundere multantur, sed nimium citra excessus, per qualemcunque tamen poenitentiolam a qualicunque aestimant se peccato citius enodari quam aliquos funes seu vincula ruperit Samson. Nec vero peccare quiescunt, sed ad nauseam usque iterant, quae poenitenda sint, neque venialia, quidem, sed criminalia, cum scriptum sit: Maledictus, qui in spe peccat. Dei abutuntur patientia illud temere usurpantes, scilicet miserator et misericors Dominus, longanimis [Col. 0190D] et multum misericors (Psal. CII), quasi non alibi dicatur: Tacui, semper silui, patiens fui, sicut parturiens loquar? (Isa. XLII.)

Legisti presbyterum de pago fuisse Abricantino, qui deditus carnali concupiscentiae vivebat detestabiliter, instarque filiorum Heli, filiorum Belial, per incontinentiam monstrabat, quod nesciret divina neque officium sacerdotis ad populum. Per illum ergo detrahebant homines sacrificio Domini, quia cujus improba est conversatio, restat ut ministerium illius improbetur a populo. Hic tamen interdum compungebatur. Sed, quoniam radices firmae compunctionis non habebat, cito ad impulsum libidinis vellebatur, cito in tempore tentationis a sobrietate recedebat.

[Col. 0191A] Verumtamen pro suis enormitatibus Romam singulis peregrinabatur annis, Apostolorumque limina Petri et Pauli revisebat. Quid autem hoc proderat se non emendanti? Posteaquam repatriasset, ut canis ad vomitum, ut sus ad volutabrum luti, ad immunditiam revertebatur non recogitans stultus, quia nil valet poenitentia, nisi emendetur culpa. Qui baptizatur a mortuo, dicit liber Sapientiae, et iterum tangit eum, quid proficit lavatio illius? Sic homo, qui jejunat in peccatis suis et iterum eadem faciens quid proficit humiliando se? Orationem enim illius quis exaudiet? (Eccli. XXXIV.)

Nono itaque anno cum de Roma irritator redisset ille, horrifica morte interiit, quandoquidem, quod dictu quoque pudendum sit, inter fetidae voluptatis [Col. 0191B] amplexus exhalavit animam inferni fetoribus intrudendam.

Accidisse hoc idem apud nos recenti tempore non ignoras. Militaris quidam admodum saecularis et incestuosus cum noctu tenderet ad officinam pellicis, tetrum imo intolerabilem se putorem sentire exclamavit ad comitantem se armigerum. Diu illecebris abusus merito tali praenuntio uti debebat, et praenosse, qualis aurae oblectamentum maneat voluptuosos, eadem nocte meretricando et ipse suffocatus.

Filii autem hominum usquequo gravi corde? (Psal. IV.) Quam multi libidine nigrantur, et quoniam stultorum infinitus est numerus (Eccle. I), quot [Col. 0191C] sunt, qui candeant castitate? Sed praetenditur conditionis fragilitas, quasi nullo labore proveniat frumentum, virtusque tam aurosa constet gratuito. Quanta castigatione mentis et corporis possideatur castitas, praemonstraverunt Patres, qui candida simplicitate floridi suspirabant sibi coelitus pennas sicut columbae, quatenus a terrenis volarent et requiescerent ideoque elongabant fugientes et manebant in solitudine, ut ille solitariorum splendidissimus, de quo hymnizamus:

Antra deserti teneris sub annis
Civium turmas fugiens petisti,
Ne levi saltem maculare vitam
   Famine posses.
O nimis felix meritique celsi,
[Col. 0191D] Nesciens labem nivei pudoris!

Videre et audire saecularia magni saepius est detrimenti. Inter delicias gregesque muliercularum qualiter conservetur castitas? Super hac scholares tuos sedulus et dulcis admonebas, cum ego interdum superveniens honestis adgaudebam studiis, et aliqua interbalbutiebam, ut illos poetae versiculos:

Fingit equum revera docilem cervice magister
Ire viam, quam monstrat eques. Venaticus ex quo
Tempore cervinam pellem latravit in aula,
Militat in silvis catulus. Nunc adhibe puro
Pectore verba puer, nunc te melioribus offer.
Quo semel est imbuta recens servabit odorem
Testa diu. HORAT., Epist. I, II, 64-70



CAPUT IX.
[Col. 0192A]

Jam triennali patibulo Victorinus fatiscebat, sed carne non spiritu, ut in eo veraciter illud sancti viseretur: Induta est caro mea putredine et sordibus pulveris; cutis mea aruit et contracta est; comparatus sum luto, et assimilatus sum favillae et cineri (Job VII), cum venerabilis, quem praedixi, episcopus, et tota undique vicinia tantae satisfactionis instantia et attritione compuncta irruit ad locum, ac licet invitum renitentemque ex illa enodavit arbore, victoriosiorem utique illo, qui nos tam confusibiliter innodavit vetitam praesumendo arborem in paradiso. Verumtamen illius austeriorem quam praemiserim, fuisse poenitentiam et mirabiliorem absolutionis modum alias legi, quod scilicet praedictae [Col. 0192B] arboris cavo utramque manum incluserit, et de illa triennio terram pedibus non attingens pependerit, atque dum violenter a populo deponi vellet, triduanum supplicaverit super hoc jejunium fieri, et ita demum per ignem coelitus cum tonitru ruentem laxatum, exustis, quibus fuerat constrictus, nodis, non minore videlicet placationis ad Deum indicio, quam cum gratifica Patrum holocausta superno quodam assumebantur incendio. Qui ergo patientia ipsam vicisset hominis naturam, spectabili sanctitate ac modo vivebat angelorum, operatione virtutum apostolicus et contra daemones victoriosus, etenim manus Domini erat cum illo. Propterea, cleri ac populi votivo assensu Amiterninae [Col. 0192C] levatus est urbis episcopus (nam qui se humiliat, exaltabitur, dicit Dominus [Luc. XIV]), atque subditos sibi velut Moyses mansuetissimus regebat sacrarium pietatis et indulgentiae, quandoquidem lapsus didicisset lapsorum culpis ignoscere. Qui etiam sub Nerva Caesare est assecutus martyrium, et secundo Adam, id est Christo dum militat, cum victrice palma transiit ad paradisum.

Nec inferiori vero splenduit sanctitate Severinus frater ejus, vir modestus, suique corporis severus domitor, qui pro gratiarum praerogativa pontifex in Septipedana est urbe institutus, Ecclesiamque illam et disciplina regulari et ornatuum cultu sacrorum prae suis antecessoribus radianter honestavit. Est quidem consummatus in brevi, sed explevit tempora [Col. 0192D] multa (Sap. IV), quoniam perfecte seniliterque vivendo patriarchae Abraham instar mortuus est in senectute bona et plenus dierum, congregatusque est ad populum (Gen. XXV) sanctorum, habuitque sepulcrum, ubi habuerat et monasterium. Illic frequentabatur a populis, quibus et patrocinio precum et medelarum beneficio sese exhibebat viventem, ut puta, qui scriptus esset in vita, in Jerusalem.

Itaque, ad ejus aliquando festiva presbyter quidam tendebat, qui vitam nomini suo conformaret. Dicebatur namque Innocentius, Israelita verus, in quo dolus non esset. Unius tantum oviculae possessor erat. Haec abeuntem patronum secuta devenit ad fluvium, Flosorem vocabulo, qui de imbribus tunc excreverat. Sed de ripa in ripam pastores trabeculam, [Col. 0193A] per quam transiretur, trajecerant. Transivit utcunque Innocentius; ovicula tam stricto ponti se diffidens credere coepit hac discurrere et illac, tremulis caudae motibus significare angustiam, tristes lanas concutere, cum tandem inter querulos balatus articulatae insonuit harmonia vocis paterne exclamans: »Cui me reliquisti misellam?«---»In nomine, inquit ille, Jesu Domini secura transi. Quadam mox fide subnixam putares bestiolam, ita constanti et celeri pede transivit et neutram in partem versabunda.«

»Jam, disciplinate vir, non attonite mireris vocalem asinae linguam et disertum guttur, quae cruentis calcibus tyrannizantem in se Balaam et barbarico fuste percutientem inaudita eatenus objurgationis [Col. 0193B] buccina repercussit. Cum sis autem purgatae et placidae auris, quidnam gratius audisses, Balaam cum sua disceptantem asinula, an Innocentium cum sua sermocinantem ovicula?« Magnificum quidem utrobique auditorium; sed jure censeberis detractor, nisi oviculae magis faveas, quae obedientiam (non) deserendo paedagogum in nullo laeserit: asinula luctam inferendo sessoris propemodum pedem fregerit.



CAPUT X.

Denique, tu Wilelme, zelator evangelicae perfectionis, omnia demum tua vendidisti, et Christo in pauperibus dedisti, bajulansque crucem tuam Christi esse meruisti discipulus relicto scholarum magisterio. [Col. 0193C] Quid porro faciebas firmatis postibus, dum aliquoties insperate adveniens et pulsans aegre admitterer? Secretum tuum tibi, secretum tuum tibi tibens concesserim: bene tibi! Etenim Christum sicuti gloriosus martyr Laurentius imitabaris, dum linteo te praecingeres, dum mitteres aquam in pelvim, dum pedes pauperum, lacrymasque superfundens lavares, praecinctorio simul et capillis extergeres. Nonne liberalis etiam Mariae munia exsequebaris, et quasi aromatica nardo ex alabastro charitatis profusa, Jesum inungebas, cum minimos Jesu large reficeres?«

Ad illorum igitur te numerum pertinere mox claruit, de quibus per Osee Dominus: In funiculis [Col. 0193D] Adam, inquit, traham eos, in vinculis charitatis (Osee XI), quandoquidem Fusmacum petens monachicam professus es philosophiam, ut tolleres jugum Christi super te, qui dixisset: Discite a me quia mitis sum et humilis corde, et invenietis requiem animabus vestris: jugum enim meum suave est et onus meum leve (Matth. XI).

Et quidem plures sunt anni, ex quo, aspirante Domino, egressus es de terra tua et de cognatione [Col. 0194A] tua, et de domo patris tui, nec aliquando regressus es tuos visitatum, forsitan eo quod scriptum sit: Nemo ad aratrum mittens manum et re piciens retro aptus est regno Dei (Luc. IX), uxoremque Loth, prohibitam ab angelis respicere post tergum, in statuam salis versam, dum insulsa curiositate respiceret post se, ut incestae videat regionis sulphureos ignes

Neque temporis longum est quod quidam optimae opinionis frater a monasterio Septem-Fontium ad me, quia consanguineus eram, veniens rogavit, ut eum circumdecerem ad salutandos parentes suos vel amicos. Sed in eundo attonitus repente, femineos fastidiens occursus et congressus coepit dicere, urbem ex ea, quam viderat puer, satis demutatam, [Col. 0194B] domos alias, cives alios parere, vix superesse aliquem cognatorum, poenitere, quod venerit, esse tutissimum claustralia non exire septa: nam lupum agno tendere semper insidias, piscique fontium captandos sinus, quo rete effugiat. Non itaque dicam lente, sed quasi fugaciter abscessit noster ille Fontensis, magnanimiter protestatus, se amplius non reversurum.

Tu porro, etsi tuam amicis praesentiam ultro non inferre proposueras, quare interdum litteras saltem non misisti, quibus pristinae affectionis et litterariae familiaritatis te memorem esse significares, nisi superfluam quis dicere usurpet bonae frugis schedulam? Verum spiritualibus amicis spiritualia exhibere scripta probabile est. In amando igitur et [Col. 0194C] in scribendo te censear jure probabilior, qui libros mittam, cui nec schedulae sint missae.

Sed forsitan magna causaberis locorum interstitia, viarum difficultates, portitorum penuriam. Negligens libenter diverticula excusationum quaerit Hoc tamen opusculum De profectu mortis accipe, et opusculo adjunge illi quod ante aliquot dies composui, cui et pro qualitate materiei Lacrymarum praefixi titulum. Sint quidem minus idonea, quae scriptito, nec alicui fructuosa; attamen hunc ex eis capio fructum, quod et ingeniolum exerceo, et molestias supplanto utcunque otiositatis, ut quemdam dicere nosti:

   Animum rege, qui nisi paret,
[Col. 0194D] Imperat; hunc frenis, hunc tu compesce catena. (HORAT., Epist. I, II, 62, 63.)

Et quoniam gestarum narratio rerum accepta tibi est, veluti si quem oblectat gramine picta florulenta planities, idcirco hujus conscriptionis aream rebus gestis tanquam variis distinguo fucis colorum. Sed quae fueram adorsus in capite libri hujus scribere, in subsequente libro jam prosequar.



LIBER SECUNDUS.
[Col. 0195]


CAPUT PRIMUM.
[Col. 0195A]

Aperti sunt igitur oculi amborum, videlicet Adam et Evae, ubi aperuerunt ad gulam ora eatenus a Dei laude clausa. Ingrati siquidem beneficiorum, quod essent ad imaginem et similitudinem divinam facti, quod praelati piscibus maris et volatilibus coeli et bestiis universae terrae, omnique reptili, quod movetur in terra, quod benedictione irrorati dicente Deo: Crescite, et multiplicamini, et replete terram et subjicite eam (Gen. I), quod deliciarum horto munerati, quae amoris, quae gratiarum actionis solemnia exhibuerunt? quae immolata in illo munificentia Dei tabernaculo vociferationis hostia? quod immolata laudis sacrificium? Quin imo cum viderent, cum intelligerent propter dolos serpentis ex [Col. 0195B] tanta se miserabiliter alleviatione dejectos, atque factos in desolationem pristinae puritatis et innocentiae (jam enim regnabat peccatum in eorum mortali corpore, ut obedirent concupiscentiis ejus, ita ut nuditatem mutuam erubescentes consuerent folia ficus, et facerent sibi perizomata) non solum humiliter non extremuerunt, poenitentialiter non occurrerunt ad vocem Domini Dei deambulantis in paradiso ad auram post meridiem, ad quem utique tunc profunde sibi dormientem, graviter se dissimulantem vociferari simile quid debuissent: Exsurge, quare obdormis, Domine? exsurge, et ne repellas in finem (Psal. XLIII); sed absconderunt se in medio ligni paradisi.

[Col. 0195C] Num vero erat aliquod in medio illius arboris concavum, in quo absconderentur duo illi? Verum absconsio talis plus animi est accipienda quam corporis. Et o infelicem latebram damnationis, obscura, noctemque mortis parientem! Profugi aeternae claritatis, et nostrae caecitatis parentes absconderunt se in medio ligni, dum ejus scilicet usurpationem pertinaci maluerunt superbia Deo scienti omnia reticere quam confiteri, utpote qui concupiscentiae jam absorpti vitio essent, quod per illud contraxerant.

[Col. 0196A] Quia ergo declinaverunt cor suum in verba malitiae ad excusandas excusationes in peccatis, suamque in Deum rejicere transgressionem nisi sunt, dicente Adam: Mulier, quam dedisti mihi sociam, dedit mihi, et comedi (Gen. III); et muliere: Serpens decepit me et comedi (ibid.), justus ille Dominus qui justitias diligit, cujus videt vultus aequitatem, jam commotior, jam severior: Ecce Adam, inquit, quasi unus ex nobis factus est sciens bonum et malum! Nunc autem ne forte mittat manum suam, et sumat etiam de ligno vitae et comedat, et vivat in aeternum (ibid.), quod subintelligendum sit, emittamus eum. Sed hunc divinae locutionis lacrymabilem nobis defectum, gemituosam acerbissimae animadversionis expressionem historiographus mox supplet dicendo: [Col. 0196B] Emisit eum Dominus Deus de paradiso voluptatis, ut operaretur terram, de qua sumptus est (ibid.). Quantum vero habeat gravitatis, quantum ponderis hoc sanctae Trinitatis dictum: Ecce Adam quasi unus ex nobis factus est, sciens bonum et malum, satis appendere nulla mens, nulla exprimere lingua potest, cum magis per superbiam, praevaricationem, impoenitentiam, unitus diabolo esset, atque jam miserrime experiendo malum scire cogeretur, quantum amiserit bonum. Siquidem qui decore et gloria longe supra liliorum erat gratiam vestitus, quorum et in Evangelio commendat ornatum Veritas dicens: Quia nec Salomon in omni gloria sua coopertus est sicut unum ex istis (Matth. VI), ignominiose [Col. 0196C] nudatis pellium jam usu indigebat tam pro frigoris molestia quam confusione perditi caelibatus operienda, ut scriptum est: Fecit quoque Dominus Deus Adam et uxori ejus tunicas pelliceas, et induit eos (Gen. III), id est faciendi necessitate involvit, quoniam quidem omnino esset incompetens summae majestati animalibus pelles detrahere et sordiscariorum artificio insudare, praesertim cum ea quae fuerint ad hoc necessaria, penes angelorum officinas quando inventa sint.


[Col. 0195] Reliquum libri hujus deest in codice.




[Col. 0197]
VITA SANCTI WOLBODONIS LEODIENSIS EPISCOPI, Auctore REINERO monacho S. Laurentii Leodiensis Ex Jacobo Chapeavillo et Aprili Bollandiano.
(D. MABILLON., Acta SS. ord. S. Bened. Saec. VI, part. I, p. 174.)





OBSERVATIONES PRAEVIAE.

1. Multi quidem auctores beati Wolbodonis episcopi Leodiensis gesta scriptis mandarunt, at nullus mihi videtur antiquior Reinero, monasterii Sancti Laurentii Leodiensis monacho, ubi sanctus ille vir sepultus est. Hic autem Reinerus, quem Valerius Andreas in bibliotheca Belgica, Chapeavillus et Vossius in historicis Latinis existimant circa annum 1130 floruisse, ex variis scriptoribus qui de beato Wolbodone scripserant opusculum suum compegit, ipsomet attestante, ut pio fratrum suorum desiderio faceret satis. Verum quinam sint illi auctores, qui ante scriptum de ea re scripserant, non indicat, nec alias reperire licuit. Profert quidem Henschenius beati Wolbodonis elogium ex antiquo Martyrologio monasterii Sancti Laurentii desumptum, quod ipsi antiquius Reinero visum est. At, cum nihil aliud sit quam compendium eorum quae a Reinero fusius enarrantur, sive Reinero prius aut posterius fuerit, parum interest. Caeterum praeter hunc auctorem Anselmus canonicus Leodiensis et Aegidius Aureae-Vallis ordinis Cisterciensis monachus, plura de beato Wolbodone scripserunt saeculo decimo tertio, quae Chapeavillus tomo primo De gestis pontificum Leodiensium cum variis adnotationibus vulgavit. At satis visum est caeteris omissis Reineri opus proferre; ex quo nempe illi posteriores hauserunt ea quae ab ipsis enarrantur.

2. Negat plane Henschenius Wolbodonem ordini Benedictino ascribendum esse, eo praecipue nixus argumento, quod in Vita a Reinero edita, Wolbodo a puero canonicus Ecclesiae Ultrajectinae dicatur fuisse, ac demum post varias dignitates in ea Ecclesia administratas, Leodiensi Ecclesiae praefectus. Stabulenses tamen monachi eum sibi vindicare conantur; et quidem eum monachum fuisse scriptores antiqui simul et recentiores, tam Benedictini, quam exteri unanimi consensu fatentur, quod disertis verbis affirmat Aegidius Aureae-Vallis Cisterciensis monachus, qui ineunte saeculo decimo tertio floruit. Post decessum, inquit, Baldrici episcopi, quadragesimus octavus Leodiensis episcopus, monachus religiosus, magnae virtutis vir, et imperatoris Henrici capellanus, beatus scilicet Wolbodo successit. Eamdem sententiam receptam fuisse in monasterio Sancti Laurentii Leodiensis patet ex barbaris versibus, qui sub Henrico XXVI, ejusdem loci abbate, editi sunt, quorum aliquot huc referre visum est ex Molano et Chapeavillo:

Stirpe decens, virtute nitens, Wolbodo notatur,
Praepositus pridem Trajecti, rector et idem,
Ob caelibem statum, post haec recepit monachatum.
Non referunt illi auctores, quo in loco pius antistes monasticam vestem susceperit, sed alium quaerendum non esse existimaverim praeter ipsam Ecclesiam Trajectensem, in qua Wolbodo, teste ipso Reinero, institutus fuit. Ibi enim Regulae Benedictinae observationem, quam in ea sanctus Willibrordus constituerat, viguisse etiam tunc plus quam verisimile est. Nec obstare debet quod Wolbodonem Reinerus canonicum appellaverit: eo enim nomine monachos fuisse donatos, qui in ecclesiis cathedralibus instituti erant, multis exemplis ostendi posset. Quin et primus auctor Wolbodonis elogii, quem huic sancto synchronum fuisse suspicatur, ut mox dicebamus, ipse Henschenius, canonici nomen, quod fortassis Reinerus, praeterita cum sibi praesentibus temporibus metiens adhibuit, non habet; sed asserit Wolbodonem sub religiosis Patribus in ecclesiasticis claustralis vitae adolevisse disciplinis. Idem paulo inferius scribit virum sanctum, invitum a claustri quiete abductum ab imperatore fuisse, quem secum in capella aliquandiu commorari voluit. Quae omnia probare videntur Wolbodonem monasticis institutis fuisse addictum.

3. Wolbodonem anno Christi 1021 e vivis excessisse consentiunt fere omnes auctores, qua de re nulla videtur esse difficultas. Pari consensu ad diem 21 Aprilis ejus obitum consignarunt: at contendit Henschenius, veteres auctores Wolbodonis depositionem in ecclesia Sancti Laurentii, non vero ejus obitum, quem pridie contigisse putat, ad 21 Aprilis retulisse, quod non satis attendentes qui postea secuti sunt scriptores Martyrologiorum, ejusdem sancti viri obitum diei 21 illigarunt. Et quidem si anno 1021 Wolbodo excesserit e vita, cum feria quinta, prout sibi a sancto Laurentio promissum fuerat, mors ejus contigerit, dicendus est obiisse die 20; nam haec dies anno 1021 incidebat in feriam quintam Dominicae secundae post Pascha. Verum, si beati antistitis obitus ad annum 1021, ut quibusdam placet, revocetur, tunc feria quinta post Pascha, dies scilicet vigesima prima Aprilis, extrema ejus dies fuisse dicenda est, quod Reineri narrationi satis congruere videtur. Verum, cum ipsemet Reinerus, Chronicon Leodiense antiquum, ejusdem urbis episcoporum catalogi, caeterique omnes antiquiores scriptores constanter Wolbodonis obitum anno 1021 contigisse asserant, Henschenii sententiam praeferre visum est.

4. Wolbodonis memoriam in Martyrologiis amplius triginta notatam vidisse se testatur Joannes Molanus in Natalibus sanctorum Belgii, ubi ejus breve elogium refert, cum versibus a nobis supra laudatis. Ejusdem meminit in fastis Belgicis. Unde mirum non est si qui postea Martyrologia conscripsere, Arnoldus Wion, Hugo Menardus, Dorganius, Bucelinus, Ferrarius in catalogo generali sanctorum, aliique, Wolbodonis nomen suis fastis ascripserint. De eo fuse agit Meyerus in Annalibus Flandriae ad annum 1020. Placentius, Bartholomaeus Fisenus in Floribus Ecclesiae Leodiensis, similesque auctores, quos recensere supervacaneum foret. At omittere non licet egregium testimonium, quod Baldricus Noviomensis episcopus, vir gravis ac Wolbodoni [Col. 0199] aequalis, in libro tertio Chronici Cameracensis cap. 14 de eo profert, paucis his verbis: Iste siquidem omni religione praeditus, normam justitiae suis exhibuit, morumque ac vitae innocentis exempla reliquit. Monasterium Sancti Laurentii apud Leodium, in quo beatus Wolbodo sepultus fuit, Eraclio ejusdem urbis antistiti originem suam debet, ipsum vero inchoatum Notgero successori suo reliquit Eraclius, quod tandem a Balderico et Wolbodone continuatum perfecit Reginardus Durandi successor, qui anno 1036, teste Miraeo in Originibus Benedictinis, e vivis excessit. Perseverat hodieque celebre sub Regula Benedictina, sicut et aliud sancti Jacobi ejusdem urbis.

5. Beati viri corpus in proprio tumulo, qui ex marmore fabricatus erat, ad annum 1656 remansit, quo die 29 Octobris a Josepho Sanfelicio Consentino archiepiscopo, tunc temporis ad tractum Rheni Alexandri VII nuntio inde levatum est; ac demum in mausoleo magnificentissimo, quod Guillelmus Natalis Sancti Laurentii abbas construi curavit, depositum, ubi hodieque religiose asservatur.



PROLOGUS.
[Col. 0199]

[Col. 0199A] 1. Mala, inquit Salomon, aurea in lectis argenteis, qui loquitur verbum in tempore suo. Nam spectantium sicut quodammodo pascit oculos, si argentea cujuslibet lecti fabrefactura malis adornetur aureis, ut, quas parit natura species, ars docte assimilet, metallumque arborea videatur germina quasi parturire; sic, imo verius, studentium alit animos, vel de auro intelligentiae spiritualis, vel de argento experientiae moralis, apte formata, et opportune prolata eruditio. De qua licet vix quidpiam assecutus sim, tamen benevola quorumdam fratrum aestimatio per aliquantum temporis me urgebat, quatenus de domino Wolbodone episcopo, qui penes nos quiescit, aliqua memorarem; scilicet, ut ea quae apud diversos sparsim [Col. 0199B] scriptores de illo habentur, mutuata tantum ab eisdem materia, proprio dictatu congererem, et unum pluribus formarem scriptum. Sed minus idonee capit effectum: quod supra vires fuerit attentatum; quin potius juxta poetam, metiri se quemque [Col. 0200A] suo modulo ac pede verum est. Proinde et ego illud sedulo mihi proponebam evangelicum: Quis ex vobis volens turrim aedificare, nonne prius sedens computat sumptus, qui necessarii sunt, si habeat ad perficiendum? (Luc. XIV, 28) atque metiens meipsum, penitus refugiebam incipere, quod commode non possem consummare. Attamen, non refriguit fervens petentium piaque exactio. Igitur, recepi tandem, quod spiritus pietatis, fraterno quidem ore, sed suo instinctu injungebat, ne culpa offenderem indevoti, nisi parerem aliquatenus devotioni. Et, quia defixeram apud reverendum confessorem propriae sponsionis manum, praesentis opusculi exsolvi verbum: quod utinam sim locutus in tempore suo, id est quod fructuosum sit vel legentibus, vel audientibus: quod [Col. 0200B] si cui tamen displicuerit, attendat quam magnopere exactus sum, patientiusque feret imperitiam, qui non verba cogitabit, sed materiam. Nec enim usquequaque curat de verborum apparatibus, qui proficere quaerit de sanctorum virtutibus.



INCIPIT VITA.
[Col. 0199]

[Col. 0199B] 2. Clarae nobilitatis Wolbodo genus ex Flandria duxit [(10*) 1Kb] , sed claritatem generis clariore illustravit vita, eruditione, et pontificali praerogativa. Hic a pueritia primitivo flore, quasi lilium candens, bonae indolis spirare coepit odorem, dum traditus [Col. 0199C] scholis, etiam ultro ad omne bonum aspiraret documentum; docibilisque sensu ac ingenio mansuetus, ex suis jam tunc studiis faceret intelligi, quod munda et recta essent opera ejus. Igitur ut aetate, ita litterariis proficiebat incrementis, poeticumque exercebat illud non segnis:

   Nunc adhibe puro
Pectore verba, puer: nunc te melioribus offer.
Quo semel est imbuta recens servabit odorem
Testa diu. (HORAT., Epist. I, II, 67-70.)
Nec vero defuit piorum cura parentum: qui prae cunctis opibus suis hunc habentes pretiosum, modestis atque illustribus paedagogis commiserunt et [Col. 0200B] magistris; quatenus claro institutionum auro tam charum sibi adornarent sapphirum, qui et mentis et faciei sereno, coelestis quodammodo aemularetur firmamenti serenum. Nam boni parentes hanc suis debent filiis diligentiam, ut bene instituantur. Philippus [Col. 0200C] Macedonum rex, tam litteris quam militaribus gestis egregie potens, dum Aristoteli philosopho scriberet natum sibi esse Alexandrum: »Equidem diis habeo, inquit, gratiam, non tam proinde quia natus est, quam pro eo, quod nasci eum contigit temporibus vitae tuae. Spero enim fore, ut educatus et eruditus abs te, dignus existat et nobis et rerum susceptione regalium. Sed humanae insitum est naturae, quod libentius docendi labor assumitur, si beneficia labori compensentur. Scribitur autem dignum esse operarium mercede sua, nec infrenandum os bovi trituranti, bonasque artes stimulo praemiorum felicius incitari. Itaque bonis habenda [Col. 0201A] est gratitudo magistris, quod non litteris solum; sed, quod probabilius est, ad bonos etiam mores suos informent scholares.« Unde et Symmachus [(11) 1Kb] vir clarissimus, Romanae urbis praefectus, Theodosio scripsit Augusto: Inter praecipua negotiorum saepe curatum est, ut erudiendis nobilibus philosophi praeceptores ex Attica poscerentur. Itaque nonnullos jus et auctoritas publica in usum nostrae urbis accepit, domine imperator; nunc vestri saeculi bonitas ultro optimatem sapientiae Romanae gymnasiis arrogavit. Siquidem Celsus, ortus Arthemio patre, quem memoria litterarum Aristoteli supparem fuisse consentit, juventuti nostrae magisterium bonarum artium pollicetur, nullum quaestum professionis affectans; atque ideo dignus in amplissimum [Col. 0201B] ordinem coaptari, ut animum vitiis avaritiae liberum dignitatis praemio muneremur. Sidereum ergo est aeternitati numinis vestri, hunc genere, eruditione, voluntate laudabilem, adjudicare nobilibus pignore dignitatis, cum praerogativa scilicet consulari, ne sumptum ejus magis quam magisterium quaesisse videamur non sine avaritiae nota, si ab eo munia publica postulemus, qui spondet gratuita praecepta.

3. Igitur Wolbodo, pudoratus adolescens, bene institutus, ac semper in anteriora se extendens, ibat de virtute in virtutem; et summopere sobrietati studens ac pudicitiae, sicut Samuel in tabernaculo Domini, sic penes ecclesiam vel claustrum erat [Col. 0201C] assiduus, et ne lenociniis feteret saecularibus, foras evagari omnimodo refugiebat Christi Nazareus. Quippe, ut scriptum est: Qui tetigerit picem inquinabitur ab ea (Eccli. XIII, 1); sic non erit alienus a contagio, qui curiosa sectans non se subtraxerit a saeculo. Dehinc juventute spectabili ut palma florens: nam et procero corpore, et membris erat directis, omnes in clero praecellebat Ecclesiae Ultrajectensis, in qua etiam fuerat canonicus a puero, quae tunc temporis religione pariterque divinis et humanis vigebat disciplinis. Magister denique scholarum factus, erudiebat multos; quoniam instar sancti Job, lucerna Domini splendebat super eum, et Domini appropinquans pedibus, accipiebat de doctrina illius. Itaque pro gradu, pro aetate, pro capacitate singulorum, affabilis et [Col. 0201D] benignus, secundum Apostolum erat omnibus omnia factus. Ad praeposituram deinde majoris ecclesiae promotus, satagebat tanquam fidelis dispensator et prudens, qualem in Evangelio commendat Dominus, dare in tempore tritici mensuram confratribus suis, ut solertior non fuerit quondam filius accrescens Joseph horrea dispensare Pharaonis. Nec tamen pro [Col. 0202A] cura exteriorum curam negligebat interiorum, sed pie severus, discrete districtus, omnem cohibebat indisciplinationem; practicae quidem ut Martha, theoricae insistens ut Maria. Quoniam ergo canonicus regularis interpretatur, opportune, importune arguebat subditos, et obsecrabat tam moribus quam habitu esse regulares, illud attendens Salomonis: Tene, fili, disciplinam, ne dimittas eam; custodi illam, quia ipsa est via tua (Prov. IV, 13)

4. Imperator Henricus [(12) 1Kb] , qui propter insignia virtutum generisque claritudinem agnominatus est Gloriosus, Wolbodonem magni habebat, praecipuoque censebat loco inter amicos, et interdum detenti secum in palatio fruebatur familiaritate, consiliis ac religiositate. Qui scilicet orthodoxus princeps, unice [Col. 0202B] sancto Laurentio devotus, Babenbergensem ecclesiam, ad illius titulum constructam et dedicatam, possessionum atque opum munificentissima liberalitate donavit, et honore extulit, quatenus sedes ibi pontificalis haberetur. Proprii namque corporis haeredem non habens, Christum et ejus martyrem rerum de vovit suarum nec non patrimonii haeredes habere, ut puta qui ante regnum vel imperium, dux fuisset praepotens Bajoariorum.

5. Interea Baldrico [(13) 1Kb] , ut genere, sic vita et memoria illustri episcopo diem obeunte, qui suae dioecesis ecclesias multimodis quaquaversum rebus provexit, ad postremum vero in insula hujus urbis Sancti Jacobi fratris Domini fundavit coenobium, directa est ad imperatorem legatio Ecclesiae Leodiensis, [Col. 0202C] alium sibi pastorem substitui per litteras virosque industrios expetentis. Erat quippe tunc regiae potestatis sive juris, episcopos ad suum electos arbitratum, per annulum et baculum pastoralem investire, nec non destinare ecclesiis cum sua commendatione; sed attente curabant religiosi principes in hunc honorem tales assumere, qui regno subjectisque possent prodesse, ut profuerunt plerique diversis temporibus per diversa loca. Gloriosus itaque imperator, qui gloriam Christi quaereret, tractabat, quem daret Leodiensibus pastorem: quibus et Wolbodonem assignavit, quo digniorem nullum attenderet. Hic indignum se profitens, precibus et lacrymis contra nitebatur, acquievit tamen postremo, [Col. 0202D] ne diligentem se admodum principem contristaret, imo ne jacturam obedientiae aut notam pertinaciae incurreret. Missus itaque cum auctoritate augustali, exceptus est magno assensu et gaudio cleri ac populi: nec enim per ambitum sumebat sibi honorem, sed vocatus a Domino tanquam Aaron. Proinde quia faciebat illum Dominus crescere in [Col. 0203A] plebem suam, benedictionem accepit a Domino; atque ut sacerdotio illo fungeretur, vestitus secundum Aaron vestem sanctam in gloriam et decorem, sacratus est in episcopum a sancto Heriberto Coloniorum archiepiscopo.

6. Quia igitur hic pastor intravit per ostium in ovile ovium, illi ostiario aperiente, id est Christo, ad instar David pascebat Israel Christianum; pascebat, inquam, haereditatem Christi in innocentia cordis sui, et in intellectibus manuum suarum deducebat eam. Et quidem faciebat prius, quae postea doceret; ideoque ut monet Timotheum Apostolus, attendebat lectioni, exhortationi, doctrinae, exercens quam maxime seipsum ad pietatem, quae, sicut idem definit Magister gentium, ad omnia utilis est, promissionem [Col. 0203B] habens vitae quae nunc est et futurae. Erat itaque erga pauperes tam liberalissimae pietatis, ut si deesset interdum quod largiretur, tapetia, urceolos, pallia, seu alia quaevis episcopii ornamenta clam sibi ipsi sublegeret, atque nocturnis maxime horis distribueret egentibus, quae scilicet a camerariis ac ministerialibus erat redimi necessarium. Quid nempe memorem illius in orationibus seu vigiliis instantiam, dum plerumque noctes etiam hibernas transegerit insomnes, aut sanctorum oratorio circumeundo, aut misericordiae operam infirmis et pauperibus impendendo, qui secretius, ipsomet dictante, per nota eum diverticula viarum observabant? Filius quidem lucis ambulabat per noctem, quoniam [Col. 0203C] ad verum tendebat diem; videlicet ambulabat in tenebris, quoniam nitorem oderat vanae ostentationis, juxta Dominicum illud: Te faciente eleemosynam, nesciat sinistra tua, quid faciat dextera tua, ut sit eleemosyna tua in absconso; et Pater tuus, qui videt in absconso, reddet tibi (Matth. VI, 3). Attestari denique solebat quidam illi familiarior, quod, cum pedes ejus lavaret, frigore et glaciali viarum deprehenderit asperitate adustos, sanguinemque ab interioribus elicitum in superficie cutis occalluisse. Adeo ut Christi luminosum fratrem Jacobum imitatus sit, qui orando ad Patrem luminum, pro assidua genuflexione callos in modum cameli scribitur contraxisse in genibus.

7. Ignis, ait Dominus ad Moysen, in altari semper [Col. 0203D] ardebit, quem nutriet sacerdos subjiciens ligna mane per singulos dies, et imposito holocausto desuper, adolebit adipes pacificorum (Levit. VI, 12). Ignis est iste perpetuus, qui nunquam deficiet in altari. Ardens sane Wolbodo igne charitatis in Deum et proximum, nutriebat illum veluti sacerdos officiosus in altari sanctae meditationis; operumque subjiciens ligna bonorum, holocaustum desuper eleemosynarum, quasi adipes adolebat pacificorum. Nec enim vacabat mensalis illius refectio, a ferculis dilatatae largitionis, dum lautiora quaeque et delicatiora sibi apposita Christo dispertiret, hac vel illac infirmis et indigentibus mittendo; se vero pane cibario atque escis communibus, quanquam longe citra saturitatem, reficiendo. Jure igitur ad illum sancti Job derivatum [Col. 0204A] sit praeconiale: Si negavi, quod volebant, pauperibus; si oculos viduae exspectare feci; si comedi buccellam meam solus, et non comedit pupillus ex ea (Job XXXI, 17). Potissimum tamen quos Deum timere et mandata ejus observare nosset, commendabat verbis, honorabat donis; quamlibet a nullo miserationis subtraheret manum, dicens cum Apostolo: Sapientibus et insipientibus debitor sum (Rom. I, 14). Nec forte insipidum prorsus aestimo, si rem hic inseram Graeco sale conditam. Herodem Atticum consularem virum et amoeno civilem ingenio, adiit palliatus quispiam et crinitus, barbaque pubetenus porrecta, petiitque sibi aes donari. Tum Herodes interrogat quisnam esset? Ille vultu vocisque sonitu objurgatorio philosophum sese profitetur; demirari [Col. 0204B] autem cur quaerendum putaverit, quod videbat. »Video, inquit Herodes, barbam, et pallium; philosophum necdum video. Sed cum bona te venia, quaeso, dicas mihi, quibus nos uti posse argumentis existimas ut esse te philosophum experiamur?« Stomachante illo, tum vero qui aderant erraticum esse hominem et nullius rei dicere, quin imo incolam sordentium esse ganearum, ac nisi accipiat quod petit, convicio turpi solitum incessere. »Demus, inquit Herodes, huic aliquid aeris, cujuscunque modi est; demus, tanquam homines, tanquam non homini.« Jussitque dari pretium panis triginta dierum.

8. Enimvero ut ad nostrum redeam Wolbodonem, maledici quidam averterunt ab eo pristinam Augusti [Col. 0204C] benevolentiam, detractionum serentes zizania, de quibus est dictum: Susurro et bilinguis maledictus; multos enim turbavit pacem habentes (Eccli. XXVIII, 15). Verumtamen pacis sectator, qui fideliter Caesari redderet quae essent Caesaris, et quae Dei Deo, suorum consultu fidelium paravit xenium Caesare dignum, quo illius contra se tranquillaret animum, non ignorans illud de Proverbiis: Time Dominum et regem: sicut enim rugitus leonis, ita et terror regis (Prov. XX, 2). Itemque illud Petri apostoli: Deum timete, regem honorificate: haec est enim gratia, si propter conscientiam Dei sustinet quis tristitiam, patiens injuste (I Petr. II, 17). Praeterea retractans et illud: Cor regis in manu Dei quocunque voluerit, inclinabit illud (Prov. XXI, 1), coelesti rege placato, [Col. 0204D] terreni facilius regis posse indignationem sustineri; ut excuteret manus suas sicut ab omni, sic etiam ab isto munere, quidquid congessisset pecuniae, dispersit et dedit pauperibus, perinde ut ne unam inde quidem siliquam retineret. Coloniam deinde profectus, ubi tunc idem imperator agebat Natale Dominicum, se illius praesentiae exhibuit, grandia exspectantis a Wolbodone auri et argenti talenta. Interrogatus, superno imperatori quaecunque attulerat se per manus pauperum attribuisse, submisso et gratanti ore respondit, quatenus illum summus imperator illiusque tueretur semper imperium. Augustae civilitatis Caesar, quod sanctum Laurentium esset imitatus, cui erat et ipse devotissimus, sereno accepit animo et vultu, dum terso protinus omnis [Col. 0205A] offensae vel scandali nubilo, sibi congratulans et amplexans fecit considere. Majore igitur est habitus gratia Wolbodo nihil dando, quam caeteri qui multa dederant episcopi, palatinorum frivolos favores, aut mimorum plausus et facetias appetendo.

9. Quoniam quidem scriptum est: Qui conscientiae servat munditiam, propter gratiam labiorum suorum habebit amicum regem (Prov. XXII, 11). Idem nihilominus imperator archiepiscopo Heriberto graviter erat diuque infensus, et dicere causam opportunum est. Otto hujus nominis imperator III Crescentem Romanorum patricium contra se rebellantem, bello Romae aggressum vicit; fugientem, sed retractum ex fuga, cepit; abjudicatum, et vili jumento averse impositum, circumduci per Urbem fecit, paulatimque [Col. 0205B] truncatum membris, ante muros ad ultimum suspendi jussit. Hujus uxor, spe imperandi, imperatorem ad suum illexerat amorem; sed, cum doleret repatriantem, et nuptiis se frustrari, misso clam veneno illum infecit. Roboam Salomonis minutus prudentia legitur; sed non minus imperatorem istum dixerim minoratum sensu, qui mulierculae insolenti et lascivae cujus tam dedecorose tractasset maritum, cujus parentes, Romanamque rempublicam damnis admodum profligasset ac mortibus, se crediderit, se acclinaverit. Fugit Ottonem, quod in libro Sapientiae scribitur: Non est caput nequius super caput colubri; et non est ira super iram mulieris. Commorari leoni et draconi placebit, quam habitare cum [Col. 0205C] muliere nequam. Nequitia mulieris immutat faciem ejus, et obcaecabit vultum suum quasi ursus (Eccli. XXV, 22). Per hanc itaque ursam actus est Otto in mortem, et agens in extremis, Heriberto Coloniensi archiepiscopo, qui tum aderat, et cui potissimum confidebat, insignia imperii commendavit, ut ea scilicet illi assignaret, quem communis electio et assensus principum in regnum substituisset: nam carebat filiis. Dum milites autem Transalpini corpus ejusdem defuncti transportarent ad Galliam, pluribus Italorum insidiis atque incursibus lacessiti sunt; sed viam sibi haud segniter armis paravere. Verumtamen cum in tuto jam esse res putaretur, Henricus, de quo nunc mentio est, imperator, dux Bajoariae tunc exsistens, in archiepiscopum ad quem [Col. 0205D] spectabant, et cui parebant omnes, insurrexit, atque ab illo insolentius injuriato, eadem insignia per vim extorsit, dicens: Haereditario sibi jure illa competere: suum etenim fuisse avum, fratrem primi Ottonis imperatoris Henricum. Hoc seminarium simultatis et discordiae apud Caesarem contra archiepiscopum fuit, quem et molestius aequo aliquoties insectatus est. Porro, ad poenitentiam divino tandem timore compunctus, mediante et elaborante ad bonum concordiae acceptissimo ambobus Wolbodone; nunc, uti praemissum est, Coloniae degens, humillima satisfactione archipraesuli est eidem reconciliatus.

[Col. 0206A] 10. Qui Dominicum Pascha dum Leodii postmodum celebraret, interpellatus est a fratribus Baldrici episcopi, de quo praelibatum est, eidem Augusto pro sua nobilitate et industria gratissimis, quatenus pietate prospiceret imperiali coenobio Sancti Jacobi, quod idem frater eorum fundaverat quidem; sed praeventus morte reliquerat imperfectum, ac sine providentia tutoris alicujus desolatum. Itaque cum magna nobilium plebisque frequentia imperator venit ad locum; cryptam intravit ad nomen sancti Andreae apostoli exstructam et reliquiis consecratam: quas, ipse scilicet Augustus, venerabili Baldrico, tanquam mutuae affectionis pretiosum pignus, dono dederat. Cujus et tumulum illic corpore quiescentis adveneratus: »Tibi, o episcope, inquit, [Col. 0206B] Wolbodo (nam aderat praesens) tibi, o dilecte nobis, hunc pauperem locum, hanc vice nostra committo ecclesiam. Tu pupillae pater ac sedulus sis tutor, et de bonis, quibus eam tuus subarrhavit antecessor, opus perficias imperfectum.« Dehinc munificam fecit super altare oblationem. Episcopus ergo, quanquam multis aliis curis detentus, loco tamen illi paterne superintendebat; cui et praefecit Olbertum, Gemblacensis Ecclesiae abbatem, virum virtutibus, religione, sapientia summe spectabilem: qui etiam studio vigilanti, episcopo cooperante, ut idem coenobium perficeretur, institit; in quo et post felicem a saeculo decessum, jam senex emeritus, accepit sepulturam.

[Col. 0206C] 11. Caeterum ad idem tempus Fresones debellabat Gandavensis comes Theodoricus [(14) 1Kb] , eo quod illius occiderint patrem Arnulphum. Ad quem inhibendum imperator Godefridum Lotharingiae ducem cum exercitu misit: et cum succedere pax non potuisset, condicto die in pugnam pars utraque processit. Jam in sese acies concurrebant, dum novo repente monstro pertonuit vox terrifica, nescitur unde emissa: Fugite, fugite! Hinc attonitus cum suis dux ac terroris quadam vertigine actus, diffugium fecit. Perstitere vero Fresones, paucique plurimos cecidere adversariorum, ipso insuper duce capto, quoniam reputarent doli ac proditionis causa praelio illum excessisse. Permotus est imperator cum audis et, atque Wolbodonem cum legatis Fresoniam misit, [Col. 0206D] quod genere et sanctitate clarus eo locorum haberetur. Qui etiam, ut ait Salomon: Legatus fidelis sanitas; et sicut frigus nivis in die messis, ita legatus fidelis ei qui misit illum, animum ejus requiescere facit (Prov. XIII, 17), sua effecit industria, ut et captivitate dux solveretur, et illata duci et regno injuria Fresonibus ab imperatore donaretur.

12. Leodium inde regressus, Dominicum Pascha devotione solita et spirituali gaudio celebravit, utpote cujus esset mos, paschalia quot diebus in sancto altari celebrare mysteria, verique Agni carnes igne passionis assas edere, quas profecto veluti cum [Col. 0207A] azymis panibus et lactucis agrestibus, valde scilicet amaris, edebat, cui erant lacrymae suae panes die ac nocte: qui loquens Deo in amaritudine animae suae: Heu mihi quia incolatus meus prolongatus est (Psal. CXIX, 5), fermento careret malitiae et nequitiae. Igitur ad verum et perpetuum pascha evocandus ab Aegypto saeculi hujus; evocandus, inquam, a tenebris in admirabile lumen Dei, dolore stomachi ex nimia contracto abstinentia, urgeri ad mortem coepit, superjectoque vilibus stramentis cilicio, et cineribus aspersis, decumbebat, precibus, psalmodiae, lectioni divinae, quam sibi faciebat legi, desideranter intentus, suspirabat quando veniret et appareret ante faciem Dei. Denique assidentes sibi, ut sua semper memorarent novissima, et dum dies salutis essent, [Col. 0207B] suae saluti providerent paterne admonens, praecipiebat ne quis ad se prohiberetur ingredi; videlicet, ut in ipso mortis angustiam, mortis considerarent in episcopo amaritudinem, quae comparata sit dulcedine pomi illius, quod temeraverunt in horto deliciarum tam austeri, tam acidi suo in posterum generi, parentes primi. Nec antiqui defuere serpentis insidiae, explorantis, si quid in illo suum inveniret, quem signo crucis, et aquae benedictae repulit aspersione infirmus, assistentem propter illius vestigia. Nam, omnis sermo Dei, secundum Scripturam, ignitus clypeus est sperantibus in se (Prov. XXX, 5). Quo scilicet Wolbodo munitus: »Absiste, inquit, funeste tenebrarum accola; pars mihi nulla [Col. 0207C] tecum, sed portio mea Christus in terra viventium.« Beata spes, felix exspectatio infirmi hujus, dolentis hujus, qui confidenter Deo dicere potuerit: Secundum multitudinem dolorum meorum in corde meo, consolationes tuae laetificaverunt animam meam (Psal. XCIII, 19). Beatus namque Laurentius, cum inaestimabili suavitate et gloria, illi evestigio apparuit et consolans. »Quinta, inquit, feria mecum eris.« Qua consolatione super mel et favum dulciore, qua promissione ut nectare divino refectus aeger, majoribus ecclesiae, clericorumque nonnullis plus justo laetabundus eam exposuit; et illis congratulantibus sibi, unctione sancta, viatico Christi sacramentorum sese communivit. Denique Popponi, Ecclesiae Stabulensis opinatissimo tunc abbati, hujus loci [Col. 0207D] commisit providentiam, quia nulli adhuc fuerant ad serviendum Deo instituti vel abbas vel monachi. Coeperat quidem ecclesia haec construi ab episcopo gloriosae commendationis Euraclo, qui jam in urbe ista sanctorum Pauli et Martini basilicas egregia liberalitate construxerat; sed paucis post diebus eo decedente, relicta est imperfecta: utrumque dotata quidem, sed miserabili facie, quia nec saltem cooperta, nisi quod Nothgerus, qui successerat episcopus, insigne tuum diadema, o Leodium, perfectis tandem et aequatis parietibus, superponi tectum fecit.

13. Itaque, ut venit dies qui promissus erat, qui desiderabatur, vir ille desideriorum suo est frustratus [Col. 0208A] desiderio: fuit siquidem culpae, visionem dignitatis tantae indignis aeque ut dignis innotuisse. Quapropter admodum moestificatus, cor suum ipse discussit, et culpam in se deprehendens, Wielandum bonae conversationis clericum familiarem sibi obtestatus est, per tremendam Divinitatis majestatem, quatenus se astrictum loris, verberibus subjiceret districtis. Vinctum igitur suum. Dominus non despexit: quem velut sanctum Job dixisse advertas: Ipse me reprehendo, et ago poenitentiam in verbere, in favilla et cinere (Job XLII, 6). Unde poenitentis oratio Wolbodonis directa est sicut incensum in conspectu Domini; elevatio, inquam, manuum illius in mortem vesperascentis, quasi sacrificium vespertinum apud Patrem misericordiarum et Deum totius [Col. 0208B] consolationis. Siquidem sensit per spiritum, carnis se vinculis jamjam absolvendum, et humillime circumstantes admonebat instantius orare; psalmis antiphonas incipiendis ipse imponens, finitis collectas ipse subjungens. Atque ut hoc efficacius posset, linguam, vicina jam morte siccatam, madidari aqua interdum faciebat. Quinta igitur subsequentis hebdomadae feria mox migraturus, crucem Dominicam accepit in manibus, et mira dulcedine, affectu inexplebili diu complectens, pedesque crucifixi, manus et latus exosculans, Christo spiritum crucifixo reddidit. Cui ut suorum reddatur merces laborum, deductus est in via mirabili; quia Laurentio duce transivit in locum tabernaculi admirabilis, usque ad [Col. 0208C] domum Dei. Corpus autem venerabile ad hunc locum, ad hanc domum martyris, quem sibi specialem fecerat patronum, magna cleri et populi frequentia et honore delatum, operoso atque spectabili, quemadmodum spectari potest, sepulcro est reconditum, circa quod auratis hoc litteris habetur exaratum:

Ingens carnis honor, sed morum gratia major;
      Praesulis officio te locat et solio.
Sensit dives, egens, ut eras ad singula praesens,
      Istis unde salus; his fluit unde cibus.
   Hinc eadem cunctis adsunt, et viscera nobis;
      Hincque salutiferum excolimus tumulum.

14. Migravit anno Dominicae Incarnationis 1021 undecimo Kalendas Maias, praesidente sedi apostolicae [Col. 0208D] Benedicto, a beato Petro apostolo 144, gloriosi vero Henrici tam regni quam imperii anno XX, sui autem praesulatus mense XXX. Qui procul dubio terrae viventium haeres, de sua re mancipi sanctum Laurentium haereditavit munifice; trecentas insuper argenti marchas in opus perficiendae dimittens ecclesiae, mirabili affectione, o martyr sancte, tibi thesaurizatas. Nam si advixisset diu, quantum erga te suam extendisset devotionem, cum Deo, qui metitur hominum corda plenius nosti. Septem denique matrices ecclesias contulit et in Flandria sibi a progenitoribus dimissa multorum praedia redituum, quibus nos violenti homines, alienorumque cupidi pervasores, adversante Satan, exhaeredavere, contra [Col. 0209A] dici malitiam, contra saeculi hujus injustitiam, nobis frustra reclamantibus.

15. Nec vero praetermiserim, quod diligens ipse decorem domus Domini, stationes instituit seu processiones, quae ab universo communiter clero civitatis, ad majorem ecclesiam, certis per annum solemnitatibus fiunt; quatenus per hujusmodi conventus, in choro Leodiensi, jugiter charitatis maneat, ut ita dixerim, concentus: hoc est, ut majori ecclesiae a minoribus, tanquam matri a filiabus, privilegium servetur, competensque subjectio; ab eo modificata, qui habitare facit unius moris in domo; monente Apostolo, sollicite servari unitatem spiritus in pacis vinculo. Labri denique illius aenei, quod fecit Moyses, [Col. 0209B] ut lavarent in eo Aaron et filii ejus manus suas ac pedes, quando ingressuri erant testimonii tabernaculum et quando accessuri ad altare, ut offerrent in eo thymiama Domino, recordari nos facit liber ille Psalmorum conspicuus, quem propria manu scripsit et in quo unicuique psalmo, compositam ex eodem et a se dictatam subjecit orationem, de bono thesauro cordis sui proferens bona. Hic a nobis hactenus diligenter asservatur; in quo videlicet manus ac pedes nostros, id est actuum sive intentionum motus, compunctione lacrymosa, velut aenea ad Deum sonoritate psallendo, lavare possimus, introituri ad Sancta sanctorum. Inter caetera enim etiam istud piissimi amplectimur Wolbodonis memoriale; cui diebus singulis mos erat, antequam [Col. 0209C] divina celebraret mysteria, de integro perorare psalterium, thymiama utique Christo acceptabile in odorem suavitatis.

16. In episcopatum est subrogatus ei Durandus, nostrae satis Ecclesiae durus; quoniam bona quae plurima nobis dederat antecessor ejus, abstulit et partim ad mensam episcopalem retinuit, partim militibus beneficiavit. Ipse ignobilis quidem genere, utpote ex familia Godescalci, majoris ecclesiae praepositi, fuit; sed ingenii atque litterarum clara viguit nobilitate. Qui, videlicet Godescalcus, sancti Bartholomaei construxit ecclesiam; ex suis sufficienter allodiis duodecim canonicos instituit, liberalissimo illum Wolbodone consiliis et beneficiis animante. Sed Durandus, quanquam natus serviliter, [Col. 0209D] tamen in hoc etiam se commendavit nobiliter, quod eumdem Godescalcum, nec fidelitatem sibi episcopo, ut mos est, jurare, nec hominium facere passus fuerit. Ingenue morigeratus, qui non attenderet quid tunc esset, sed antea quid fuisset; nec jam servus, tamen quasi servum sese obsequiis Godescalco exhiberet. Fuit ergo in theatro mundi quasi fabula, quod suis dominaretur dominis homo ex tam paupere et humili familia, cum Dominus pauperem faciat et ditet, humiliet et sublimet. Hunc, propter vitae modestiam et scientiae praerogativam, Wolbodo benignus habebat gratissimum, atque ideo [Col. 0210A] imperatori Henrico clericum quaerenti scientem litterarum, assignaverat eum et summopere commendaverat. Quam Augustus commendationem adeo habuit non irritam ut, ipso decedente, illum cathedra sublimaret Leodiensi. Idem etenim Babenbergensem Ecclesiam, ab eodem destinatus Augusto, doctrinarum jampridem et religionis claro sidere illustrarat. Sed plerique acceptorum obliviscuntur beneficiorum, et bonas etiam mentes depravant aliquando curae saeculares. Unde et Durandus, misericordis erga se Wolbodonis oblitus, misericordiam eleemosynae defraudavit, ut praemissum est, quam Laurentio in hoc ejus loco delegaverat, leve aestimans, si eam, nemine sibi contradicente, tolleret.

[Col. 0210B] 17. Quapropter visione durissima semel ac secundo redargutus est, eodem apparente sibi sancto, et suam acriter eleemosynam repetente. Quod ille cum suis non modice concussus denarraret, aiebant, maxime hi, quibus rapta fuisset elargitus, non debere illum somniis attendere; multas sequi curas somnia; eum dormientem videre, quod vigilans versaret mente; sapientis esse, ut quasi fumum reputet somniorum phantasias. Canum hujusmodi, ut ita dictum sit, adulantium linguae conceptum timoris stillicidium illius facile ex animo elambuere. Venerat quidem Wolbodo semel ac secundo in spiritu lenitatis; sed jam tertio in virga furoris aderat, comminansque terribiliter, quod auditus non fuisset, quod culpam ille non correxisset, ad radices arboris [Col. 0210C] jam securim esse positam dixit. Gravissime ergo illum cecidit, eumque continuo mortis praevia corripuit aegritudo. Cujus angore nimio et clamore turbata est familia; evocati celerius sunt archidiaconi, nec non civitatis majores. Quae viderat, quae audierat, innotuit. »Et ecce, inquit, jam morior; ad misericordiam domini mei Wolbodonis me perferetis, atque illius ex opposito, extra ecclesiam scilicet sancti Laurentii, secus parietem me sepelietis.« Tradit deinde sancto Laurentio praedium in Wasegga, quod nuper a Roberto emerat archidiacono, et quatuor auri marchas sibi tantum residuas, spondens viscerabiliter, quod si spatium sibi daretur, cuncta quae abstulerat ex integro restitueret. Juxta Zachaei votum forsitan reddidisset ablata in quadruplum, [Col. 0210D] sed non exspectatus obiit; atque hic, sicut petierat, extra ecclesiam sepultus est. Ibi sub dio tam diu jacuit, quousque nova aedificaretur ecclesia, et tunc inclusus muro atque admissus sub tectum est, lapidemque sepulcralem, qui nunc usque cernitur, abbas Stephanus [(15) 1Kb] pro episcopii veneratione, super illum componi, atque hoc fecit epitaphium inscribi:

Durandus jacet hic, qui paulo plus tribus annis
   Tungrensem rexit nobiliter cathedram.
Pauperis in nido patrimonii natus et altus,
   Ingenio summos evolat ad proceres.
[Col. 0211A] Quos tulerat dominos, isdem famulantibus usus,
   In theatro mundi fabula quanta fuit?
Septima lux urnam fundentis in orbe fluebat,
   Cum faceret rebus triste vale senior.

18. Denique ad corpus dilecti Deo Wolbodonis quicunque petierint ex fide, diversorum remediis languorum sospitantur, meritorumque illius efficaciam, tum ex nobis ipsis, qui ejus beneficiis fruimur, tum ex aliis nonnunquam sumus experti. Ut de innumeris, duo saltem perstringam breviter: Adelardus [(16) 1Kb] in ecclesia sancti Trudonis, hujus nominis abbas secundus, acerbissima phrenesi a se alienatus, dum ad sepulcrum nostri Wolbodonis pertractus fuisset, ibique jacuisset aliquandiu, suffragio sancti plenam recepit sensus sobrietatem. [Col. 0211B] Item alius e fratribus nostris gravissime infirmatus, atque ad sancti misericordiam deportatus est; quo sibi dignanter apparente, ac tertio super illum sanctae crucis signaculum faciente, tanquam ab ipsis retractus mortis faucibus, sine mora convaluit.

19. Sed corporum sanitates pariunt nonnunquam animarum infirmitates, dum miracula quae debeant [Col. 0212A] excitare ad devotionem, sibi materiam indisciplinati vindicent ad dissolutionem, praesertim cum monachico non expediant instituto vel quieti frequentiae saeculares. Quocirca improbandum non fuerit quod, uti ferebant seniores nostri, primus loci hujus piae recordationis abbas Stephanus, hunc aliquando sanctum per divinum nomen contestatus sit, quo temperaret a miraculis [(17) 1Kb] ; quibus tantae fratribus fiebant per occasionem infirmorum noctu et interdiu molestiae. Verum quamlibet rarescere extunc miracula coeperint, tamen per praesentiam meritorum Wolbodo semper nobiscum est, dum et aliquoties a religiosis quibusdam visus fuerit ad tuum altare, o sancte Laurenti, pro statu ecclesiae istius, praesente mirabiliter sanctissima Trinitate, arcanis [Col. 0212B] divinorum fungi mysteriorum, sacerdos exaudibilis secundum ordinem Melchisedech, cujus hostias, tuarumque odorifera precum libamenta acceptaverit, ac sempiterne acceptet idem trinus et unus Deus, cui gloria nunc et in diem aeternitatis. Amen.




ANNO DOMINI MCLXXXVIII
HENRICUS DE CASTRO MARSIACO CLARAEVALLENSIS ABBAS POSTMODUM S. R. E. CARDINALIS ET ALBANENSIS EPISCOPUS




[Col. 0211]
NOTITIA HISTORICA
(UGHELLI, Italia Sacra, I, 254, in Episcopis Alban.)

Henricus de Castro Marsiaco, Gallus, monachus Cisterciensis et Claravallensis abbas, ab Alexandro III invitus consecratus est episcopus card. Albanensis, die 2, ex quo concilium Lateranense coeperat celebrari, an. 1179, Idibus Martii. Hic nobilissimis parentibus procreatus est, ac puer adhuc ad Claravallense monasterium convolavit sub B. Roberto abbate, qui D. Bernardo fuerat suffectus, sub cujus disciplina cum mirabiliter fuisset progressus, Altacumbam, celebre in Sabaudia coenobium suscepit regendum; inde post B. Gerardi martyrium, ad Claravallensem curam translatus est, ubi cum omni perfectione excultos viros exercuisset, aeque apud aulam, atque Alexandrum III pontificem maxime inclaruit, dignusque habitus est qui inter concilii Patres numeraretur, purpuraque senatoria decoratus Albanensi dignitate fulgeret. Quae utique illum adeo desidem non effecit, ut ultra mare nobilissimas provincias ad sacrum [Col. 0213] bellum apostolicus legatus excitaverit, gentibusque, quas dira lues haereseos infecerat, salutarem adhibuerit medicinam. Idem cumulatissime praestitit in Galliis, cum ibi eodem legationis munere fungeretur. Siquidem, cum, quae ad divinum cultum spectant, omnia perlustrasset, reperissetque Lugdunensem ac Narbonensem archiepiscopos circa gregem insigniter desidere, utrumque, nullis flexus precibus exuit dignitate. Mox conversis in haereticos armis, Vallem praevalidum castrum, illorum arcem, oppugnat, ac demum divino magis quam humano expugnat consilio. Veronae Lucio pontifici decedenti adfuit, mox et Ferrariae Urbano III cum morte luctanti postremum pietatis officium impendit. Cumque Henrico purpuratorum senatus apostolicam sedem ultro volensque deferret, non assentiit offerentibus, in Gregorium VIII honorem refundens, quem ideo virum incomparabilem summum pontificem eligendum curavit; a quo cum deinde ad omnes principes Christianos legatus cum maxima auctoritate declaratus fuisset, ita munus illud ex more suo cumulate implevit, ut Fridericum ipsum toties perfidiose relapsum cum Clemente III reconciliaverit, cumque sexaginta novem praeclarissimis principibus bellatoribus, suis ipse, manibus militari cruce consignaverit.

Cum vir doctissimus esset, adhuc abbas declamationem contra haereticos Albigenses subpullulantes in Galliis scripsit, quam in suis Annal. refert Baronius tom. XII. Demum vir optimus atque excellens ita omnibus probatur, ut auctor Vitae S. Petri Tarantasiensis inter Ecclesiae Christi columnas illum principem columnam appellet. Et merito quidem, cum usque ad extremum spiritum pro Ecclesia laboraverit. Denique ut praeclarissime gestis coronidem satis decentem apponeret, sub Clemente III in Belgio postrema fungens legatione, Flandrensi comiti Atrebatensique Ecclesiae, qui inexplicabili propemodum simultate pugnabant, sua prudentia consiliisque peperit pacem; ac ineluctabili morbo ipse correptus, cum horae fatali se propiorem fieri sentiret, ante altare S. Andreae cathedralis ecclesiae se deportari jussit, ibique sacramentis munitus inter sacerdotum manus animam exhalavit, die 4 mensis Julii 1188; ejusque corpus ex testamento in Claramvallem relatum est, tumulatumque a Lingoniensi episcopo inter D. Bernardum ac S. Malachiam cum hoc epitaphio.


Subjacet huic lapidi quondam notissimus orbi
Abbas Henricus Romano cardine dignus;
Lubrica qui vani contemnens gaudia mundi,
Terrae membra dedit, caelis animamque remisit.

Clarissimi viri Vitam gestaque multi scripsere, in quibus Caesarius ejus contemporaneus in libro Miraculorum; Magnum Exordium Cisterciensis ordinis. l. II, c. 3 et 21; Vincentius Bellovac. lib. XXX, cap. 31. In Kalend. Cisterciensi in album beatorum refertur die 14 m. Julii. Ejus praeter Baronium meminit Crantzius lib. VII, cap. 5, Saxoniae; Sirmundus in notis ad Petrum Cellensem, Chrysostomus Henriquez in Fasciculo SS. ordin. Cisterc. et in Menol. ad hanc diem; Montalvus, multique alii. Scripsit Henricus adversus Albigenses haereticos. Exstat ep. t. XII Ann. Baronii.




[Col. 0213]
NOTITIA ALTERA
(D. Bertr. TISSIER, Biblioth. Patr. Cisterc., Bonafonte 1660, fol., t. III initio.)

Egregins hic praesul, Castro Marciaco prope Cluniacum parentibus nobilibus ortus, in Claravalle adhuc puer religionis vestem assumpsit: ac nondum elapso quadriennio Altaecumbae primum, et post aliquot annos Claraevallis abbas est electus. Corpus S. Bernardi ab Alexandro III paulo ante in coelitum numerum relati, in marmoreo sepulcro, ubi etiam nunc quiescit, recondi curavit. Virtutum autem ejus fama longe lateque se diffundente, omnibus charissimus fuit, tam regibus et principibus, quam religiosis et praelatis. In Tolosanum episcopum et paulo post in Cisterciensem coenobiarcham electus, utramque dignitatem recusavit. A Clemente III ad Lateranense concilium nominatim accitus, cardinalis invitus creatur, atque episcopus Albanensis consecratur; et mox legatus cum plenaria sanctae sedis potestate ad provincias transmontanas mittitur; archiepiscopos Lugdunensem et Narbonensem deponit, abbates nigros, et multos Ecclesiarum praelatos, quantum potuit, reformavit. Munitissimum haereticorum Castrum, cui nomen Vallis erat, non sine miraculo cepit: et erroris duces tenuit, convicit, et haeresim publice abjurare coegit. Dehinc dilectam suam Claramvallem visitavit et muneribus donavit. Romam reversus, non multo post Urbano III ex vivis sublato multorum cardinalium votis cum summus pontifex designaretur, adduci non potuit ut electioni suae consentiret, sed crucis praedicandae officium assumens urbe excessit, et imperatorem cum sexaginta novem principibus et aliis plurimis, reges quoque Galliae et Angliae cruce signavit, id est, ad bellum sacrum, et ad succurrendum Terrae Sanctae, tessera crucis collata obligavit. Cum venisset autem Leodium, ejus praedicatione permoti et compuncti clerici plures sexaginta sex timore Simoniae sua ei beneficia resignarunt: quae deinde ut omnis Simoniae labes abesset, plenaria potestate velut recens collata, eisdem restituit. Demum in partes Flandriae profectus, pacem inter comitem illius provinciae et Atrebatensem Ecclesiam reformavit. Morbo ibi correptus, susceptis Ecclesiae sacramentis ante altare S. Andreae Atrebatensis, quo deportari optaverat, pie in Domino obdormivit. Inde corpus ejus, ut mandaverat, Claramvallem delatum est, et inter SS. Malachiae et Bernardi altaria et sepulcra reconditum. Haec ex tabella ejus sepulcro appensa, quae certum annum mortis ejus non designat, sed circa annum 1186 eum obiisse refert. Verum cum ei scripserit amicus ejus Gaudefridus epistolam insignem, quae exstat apud Baron. ad ann. 1188, aliquot annis videtur supervixisse.




[Col. 0215]
NOTITIA LITTERARIA
(FABRIC., Bibliotheca med. et infim. Latinit., tom. III, pag. 211.)

Henricus de Castro Marsiaco, abbas an. 1161 Altaecombae in Sabaudia, et an. 1177 Claraewallensis, ord. Cisterc., deinde anno 1179 sub Alexandro III episcopus Albanus sive Albanensis in Campania Romana, et cardinalis legatusque apostolicus sub Gregorio VIII, diem obiit an. 1188. De eo Ughellus tom. I, p. 254 seq.; Sammarthani t. IV, pag. 31 et 256; Oudinus tom. II, pag. 1559. Ejus scripta haec exstant in tomo tertio Bibliothecae Cisterciensis Bertrandi Textoris sive Tissierii: Commentarius sive sermones De peregrinante civitate Dei. Declaratio adversus Albigenses, quae ex Baronio ad an. 1178, n. 29-37 exstat etiam in Chrysostomi Henriquez libro II, Fasciculi sanctorum. ord. Cisterc., dist. 25. Epistolae ad diversos, conferendae cum epistolis undecim quas ex codice Claraevallensi edidit Edmundus Martene tom. I Anecdotor., pag. 576 seq. His nuper accessit Censura morum et corruptelae inter clericos et sacerdotes sui temporis, quam vulgavit Joannes Petrus a Ludewig in reliquiis mss et diplomatum ineditorum tom. II, pag. 437, 441, et litterae quibus convocat praesules Germaniae ad comitia deliberaturos de bello sacro adversus Saracenos, id., p. 449-452. Inter epistolas a Martenio tom. I Vet. Mon. vulgatas legitur pariter ejus edictum quod dein Joannes Petrus Ludewig in suis Reliquiis tom. II vulgavit sub hoc titulo: Censura, morum et corruptelae inter clericos et sacerdotes sui temporis. In Ludewigo tamen integriores sunt litterae istae quam apud Martene; vicissim autem Martenii illae multo correctiores sunt Ludewigianis. Praestat insuper animadvertere nec litteras illas Ludewigi integras esse, sed habere in fine assutum fragmentum alterum epistolae forte ab altero auctore, et diverso de argumento scriptae. MANSI.]




[Col. 0215]
DOMNI HENRICI CLARAEVALLENSIS QUONDAM ABBATIS POSTMODUM ALBANENSIS EPISCOPI EPISTOLAE.
(D. TISSIER, Biblioth. Patr. Cisterc., t. III, p. 252.)



I. Ad papam Alexandrum tertium.---Missus ad praedicandum bellum sacrum, nuntiat Henricum Campaniae comitem crucem assumpsisse, commendatque pontifici terram seu principatum ipsius.
[Col. 0215A]

Ut in gaudio et exsultatione metatis, quod pia sollicitudine seminastis, ad notitiam vestram, Pater sancte, deferimus, quod cura, quam nobis apostolica delegavit auctoritas, suaves in aliquibus et acceptabiles Deo fructus, fidei vestrae merito parturivit, ita ut et nos delectet exsecutio boni operis, et vos certe poenitere non debeat utilis et saluberrimae jussionis. Illustris namque comes Henricus, noster specialissimus princeps et dominus terrae peregrinationis nostrae, compunctus et inspiratus a Domino, [Col. 0215B] vexilla salutis primus arripuit, et dignum Domino spontaneae oblationis offerens sacrificium, ad aemulationem pii muneris ducem se caeteris praestitit pietatis. Jam in hortulo cordis ejus germina laeta repullulant. Jam futurae fertilitatis ipsius aprica [Col. 0216A] viriditas hilarescit; ita ut sentientes in eo fragrantiam spei bonae exsultemus et laetemur in ipso, tanquam in odore agri pleni, cui benedixit Dominus. Nuper enim circa Dominici Natalis proxima sacramenta de manu legati vestri vivificae crucis signum pia devotione suscipiens, publicae solemnitatis gaudium inopinatae laetitiae festivitate praevenit; ut de ipso quoque merito resonaret: Gloria in excelsis Deo, et in terra pax hominibus bonae voluntatis (Luc. II). Ecce igitur pro eo coram vobis affectuosissimae devotionis preces prona humilitate prosternimus, rogantes ut terram suam, quam patrocinio vestro ex fiducia multa commisit, memineritis, prout decet, apostolici praesidii tuitione vallandam; quatenus quisquis in eam aliquod fuerit in absentia principis [Col. 0216B] machinatus incommodum, indignationem vestram se non dubitet incursurum. Nulli etenim justius diligentia sacri apostolatus impenditur, quam ei, qui tollens crucem suam, per tot maris terraeque discrimina crucis Dominum imitatur.



II. Ad abbatem Buscalonem.---Optat Buscalonem venire Claramvallem, et rogat ut occurrat ei Altamcumbam, ubi Henricus abbas fuerat.
[Col. 0217A]

Ecce ego ad ostium cordis vestri pertinax amator invigilo, clamans litteris, precibus inquietans, ut animus ille vester vel importunitate victus assurgat, et pessulum nobis abditae voluntatis aperiat. Credimus enim quod illa prompta est ex virtute, licet retardetur ex obice; et gestit invenire qua prodeat, si renitentis obstaculi durities non obsistat. Quid autem sibi velit, quod saepe scribens vobis, vestra nec semel rescripta promerui, non adverto; nisi quod admodum vereor, ne vobis memoria nostri prorsus exciderit, dum affectui nostro quaerenti quem [Col. 0217B] diligit, dilecti saltem littera non recurrit. Ego autem impatiens morae moras vestras silentiumque dissimulo, blandiens utique mihi, ne forte qui haec interim vota suspenditis, recompensationis optimae compendia procuretis. Quidquid autem illud sit, quod me, dum vos retardatis, excruciat, noster interim nec dormitat animus, nec tepescit affectus, quaerens quem diligit anima mea, ut tenens teneam nec dimittam illum donec introducam vos in domum matris meae et in cubiculum genitricis meae. Tunc videbit dilectus meus et affluet, et mirabitur, et dilatabitur cor illius: cum egredietur ad eum in filiis suis gaudens et exsiliens Claravallis, et obviabit illi quasi mater honorificata. Tunc et mihi forsitan insultabit, ut dicat: Jam non propter tuam loquelam [Col. 0217C] credimus (Joan. IV); quia, sicut audivimus, ita et vidimus. Vidimus et cognovimus eam, de qua Patres nostri annuntiaverunt nobis. Resuscitate igitur nunc tandem gratiam quam habetis in vobis, ne sepeliatur in uno angulo montium, quod datum est vobis in acquisitione gentium et multitudinis populorum. Veniet qui talentorum suorum lucra requirat, exacturus nimirum exinde rationem, si sub defosso cespite Bulcoldonis otiosam repererit pretiosi muneris quantitatem. Si qua igitur in vobis viscera pietatis, si qua societas spiritus, si qua laus disciplinae, occurrite mihi in Altacumba, cum venero, ut vel ibi pandatur secretarium mentis, quae tantae obriguit lentitudine tarditatis.



III. Ad papam Alexandrum.---Orat papam ne Tolosanae Ecclesiae pontifex constituatur.
[Col. 0217D]

Doctoris gentium probat auctoritas, et nostra jugiter infirmitas experitur, quod nemo scit hominum, quae sunt in homine, nisi spiritus hominis, qui in eo est (I Cor. II). Verum et hic ipse ad sua ipsius intima dignoscenda caligat, nisi hic ab alio spiritu adjutus intelligat, illo utique, de quo Apostolus ait: Spiritus adjuvat infirmitatem nostram (Rom. VIII). Ille namque solus, cum omnia scrutetur, etiam profunda Dei; ille, inquam, solus occulta humani cordis intelligit, et vires ac potentias singulorum singulari et propria virtute discernit. Quod ideo dictum sit, amantissime Pater, ut nulli de me credatis, quod supra me esse, meus ipse mihi spiritus attestatur, [Col. 0218A] domesticus utique propriae insufficientiae perscrutator; et nec mearum virium nescius, nec debilis imbecillitatis ignarus. Scitote itaque, Pater, et credite quod, si quid in me gratiae vel virtutis aut est aliquatenus, aut esse conjicitur, illorum penitus meritis est attributum, quibus in lege Domini conservandis indigna me fateor praelatione submissum. Eorum debetur commodis omne quod possum, eorum deputabitur usibus quod accepi: quibus, si quid exinde qualibet subreptione fraudavero timeo ne quod illis pro parte subripitur, mihi dignius ex asse tollatur. Multo proinde melius mihi, multo securius, apud illos jugiter munia impositae servitutis implere, quam cum eo quod illorum est, de gente in gentem [Col. 0218B] vaga mutatione transcurrere. Quando vero idoneus fierem regere gentes indomitas, et divinae legis ignaras, qui nec illis etiam administrare sufficio, qui plus mihi ex disciplina conferunt, quam a me recipiant per doctrinam? Et isti quidem per semitas justitiae celeri currentes incessu, sponte feruntur ad vias vitae; illi vero pactum fecere cum morte, et manibus et verbis accersierunt illam. Verumtamen et propter illos mori, pro vestra mihi erit jussione promptissimum, parato pro viribus meis ad omne, quod contra haereses illius regionis injungatur, dum modo ab ea mihi quam somniant, pontificis electione, parcatur. Rogo igitur, et per mansuetudinem nostri Redemptoris obtestor, ut quidquid vobis alii suggerant, qui consuetae forsitan correptionis aculeos removere [Col. 0218C] longius a sua conversatione festinant, ab his tamen quibus divina videor ordinatione conjunctus, paternitas me vestra non separet, nec cogat me amplius ad saeculi hujus alta respicere, qui elegi ab olim in domo Domini humilibus consentire. Inveniam, quaeso, misericordiam in oculis vestris, ne ab accessu concilii hujus timoris occasione retarder, ut possim vobis tanquam vicario Christi Jesu et summo speculatori turris David quaedam singulariter comperta suggerere, quae poterunt, Deo propitio, in universitatis commodum redundare. Nunquid tanti est, ad tribus solummodo Tolosanas et faeces Vasconiae convertendas intendere, ut negligantur alia multa, quae potestis, si creditis, et debetis usque ad extremum terrae, in salutem multarum gentium providere? [Col. 0218D] Ipsa quoque Tolosana Ecclesia, si non ei aliunde consulitur, grave interim dispendium sustinebit, dum ego, si me cogitis, fugiam quoad potero, etsi non effugiam manus vestras.



IV. Ad eumdem.---Rogat papam, ut latorem praesentis epistolae dignetur Hibernis pontificem concedere.

Est in insula Hiberniae vir vitae venerabilis fide Christianus et nomine, qui in populo illo barbaro et gente novissima summo hactenus sacerdotio fungitur, et legationis insuper titulis insignitur. Nunc autem infirmitate confectus et senio quietis et vacationis vota concepit, fatiscentem nimirum causatus aetatem; quippe qui videt exitum vitae sibi pro foribus imminentem. Maturus igitur miles, et post varios [Col. 0219A] triumphos legitimae concertationis emeritus, praeteritae operationis hebdomadam Sabbato quaerit requietionis concludere, et spiritualibus tandem otiis dedicare id quod est reliquum vitae suae. Facta igitur cessione pontificii quod gerebat, ne gentem in qua hactenus laboraverat absque consolatione dimittat, virum venerabilem, scilicet latorem praesentium, ordinari sibi desiderat successorem, celebrata electione in ipsum a clero et populo et magnatibus terrae ejus. Unde nos licet tales in observantiis ordinis adjutores, nequaquam in ecclesiasticis functionibus fieri cupiamus antistites; adducimur tamen assensum nostrum praesenti negotio non negare, timentes utique illi barbarae nationi, ne facile in eis naturalis feritas recrudescat, si in tepidioris segnitiem disciplinae [Col. 0219B] a spiritualium virorum fervore refrigeat. Quapropter si ita videtur et vobis, rogamus ut votis et desideriis praedicti pontificis tam in absolutione ejus quam in ordinatione istius efficaciter annuatis. Quidquid autem agendum fuerit, scitote quod ei et viarum prolixitas et brevitas expensarum moras inhibet longiores.



V. Ad regem Anglorum.---Extollit regem Angliae tum ob alia, tum quod plumbo statuerat Claraevallis ecclesiam operire, eamque ob causam mittit ei mensuram ejusdem ecclesiae.

A die qua vobis Deo inspirante complacuit, ut ad redemptionem familiaritatis nostrae sinus sese regiae [Col. 0219C] dignationis expanderet, et apex tanti culminis inclinaret, jugis et ininterpolata memoria vestri sedem nostri pectoris occupavit, quae nos non patitur vel in amore vestro tepescere, vel a gloriae vestrae praedicatione cessare. Testis est terra Vasconiae, et nobilis urbs Tolosa, quam ex dispositione nuper vestrae magnanimitatis adivimus, qualiter per os nostrum in omni opportunitate colloquii tam publici quam privati, magnifica virtus vestrae majestatis insonuit, et inter oppansas quodammodo erroneae turbae caligines splendor vestrae tam fidei quam pietatis effulsit. Deinde cum jam rediissemus ad propria, ejusdem vestrae pietatis gratiam domesticis nostris relatu familiari deprompsimus; et, abbatibus e diversis mundi partibus congregatis, cum solemni [Col. 0219D] quadam et festiva laetitia regalis beneficentiae nuntiavimus largitatem. Inter caetera sane, quae de amplificatione et custodia ordinis servastis hactenus et servatis, curae vobis fuit, non solum exhibita, sed et promissa referre, ut gratius accepta recolerent, cum potiora in reliquum ex gratuita pollicitatione sperarent. Specialiter illud amplissimum donum praeconio excellentiore protulimus, quod Claraevalli nostrae in nostris manibus promisistis, ut videlicet plumbi lamina in operimentum oratorii nostri vestro munere contributa, devotio, quae vobis in pectore flagrat, nobis super tecta resplendeat. Haec igitur acceptantibus universis et dignas Deo gratias persolventibus, habita deliberatione decrevimus oratorii nostri mensuram sine orationum mensura transmittere, [Col. 0220A] orantes impensius et clamantes ad Dominum, ut pro decore domus suae quam amplificatis in terris, restituat ipse vobis domum non manufactam aeternam in coelis.



VI. Ad eumdem.---Ait in prima festivitate S. Bernardi illius factam memoriam, et exoptatam fuisse praesentiam, mittitque ei digitum S. Bernardi.

Celebratus est apud nos dies honorabilis et solemnis, nova festivitate jucundus, et ampla jucunditate festivus, utpote quem nobis relevatio sacratissimi corporis beati Bernardi celeberrimum reddidit, et lumine clariore perfudit. O quam voluimus gaudiis illis plus utique coelestibus quam terrenis, vestrae majestatis interesse praesentiam: quatenus et nobis [Col. 0220B] de gloria principali decor tantae festivitatis excresceret, et vobis de meritis illustrissimi confessoris miro quodam irriguo uberioris benedictionis largitas emanaret. Verum, quia id nobis ampla distantia remotissimae regionis invidit, ad spirituale remedium vota transtulimus, fecimusque, Deo propitio, quod vestra ibi etsi praesentia defuit, memoria non vacavit. Solemniter etenim nomen vestrum cum suae pietatis insignibus, vestrorum, ut oportuit, et affecctionibus fratrum, et cordibus impressimus filiorum; qui ampla illud devotione susceptum, aspectui quodammodo sancti Patris offerrent, et coelestis aulae secretario praesentarent. Praeterea ne absentiae corporalis occasio regias apothecas inventi muneris participatione fraudaret, mittimus vobis de thesauro [Col. 0220C] reliquiarum ejus honorabilem portionem, indignum penitus reputantes, si pietas tanti principis tantae sanctitatis participio fraudaretur. Suscipite igitur digitum sacrae illius manus: quam pro eo quod vir justus ab omni munere terreni quaestus excussit, Deus eam, ut dignum fuit, affluentissima copia coelestis benedictionis implevit. Illius, inquam, manus, cujus tactus sanabat aegros, roborabat invalidos, firmabat homines, daemones effugabat. Illius manus, quae Claraevalli nostrae, cui vos dare tecta disponitis, primum injecit lapidem fundamentis. Fuit autem studii nostri diligenter in vasculo consignare quod mittitur, ne vel thesaurus ibi reconditus per frequentes apertiones injuriae pateat, vel devotae subreptionis instinctu dolus aliquis piae fraudis [Col. 0220D] irrepat.



VII. Quae est domini Cisterciensis ad Henricum et Morimundi abbatem.---Henricus et abbas Morimundi deputantur a D. Cisterciensi ad visitandum coenobium de Columba,

Contentiones et rixae quas in monasterio de Columba furor mali desiderii suscitavit, ad nostram nostrorumque pervenere notitiam, diro nos admodum vulnere percellentes; tam pro dispensatione domus ipsius, cui grave subinde periculum imminet, quam violata nostri ordinis honestate, quae in omnibus professoribus suis pestem familiaris dissidii et domesticae simultatis abhorret. Volentes igitur huic tanto malo competens accelerari remedium, [Col. 0221A] sollicitudini vestrae injungimus et mandamus, quatenus ambo pariter accedatis ad locum, et vices nostras in visitatione exactissima diligentia suppleatis, ita quidem, ut in praesentia I. abbatis super rebelles et inobedientes domus ipsius suam cujusque primitus malitiam visitetis, dignam pro modo culpae exercentes in singulos ultionem, qua et vos ipsos zelus ordinis commendabiles faciat, et temeraria perversitas superborum contra ordinis stimulum inutiliter calcitrare dediscat. Specialiter autem in priorem domus ipsius, qui contra Patris imperium retinere non est veritus prioratum, depositionis sententia principaliter exeratur; quia non est dignus praeesse caeteris, qui se contumaciter arbitrio subtraxit abbatis. Quia vero etiam abbatem ipsum, considerata [Col. 0221B] hominis qualitate, debere judicamus absolvi, volumus ut eum ambo pariter seorsum quidem et sollicite moneatis, ut in capitulo suo coram vobis humiliter petat ab officio quod bajulat missionem et quasi sua vos importunitate devincat, quo violentia quadam remedium absolutionis obtineat.



VIII. Ad conventum Saviniacensem.---Hortatur Saviniacenses ad frugalitatem, ob praesentem, ut apparet, domus eorum inopiam.

Benedictus Deus et Pater luminum, a quo bona cuncta proveniunt, qui Patri vestro domno abbati W. plenam contulit et in obtemperando fidem, et in operando virtutem, ita ut paterno studio sollicitus sit pro vobis, satagens omnimodis et laborans, [Col. 0221C] qualiter domus vestra consueto amplius incommodo non laboret. Induit eum Dominus virtute ex alto, et roboravit fortitudine manum ejus, ita ut, dum praeterita cum praesentibus aestimamus, aperte nobis detur intelligi, humanae pusillanimitatis fuisse, quod timuit, sed superni esse muneris; quod id opere convalescit. Rogamus proinde vos, et tanquam filios charissimos admonemus, quatenus manum ejus orationis et obedientiae subsidio fulciatis, currentes et ipsi post eum in odore virtutis suae et vestigia ejus gressu pacifico prosequentes. Facite, ut complaceat sibi in vobis anima ejus, et delectetur in vestris actibus cor illius; quia tunc facile dilucescit nebulositas teporis, si aspiret in nobis serenitas charitatis. [Col. 0221D] Porro, si opus fuerit, ut aliquid vobis in quotidianis etiam stipendiis restringatur, nolite protinus exacerbare spiritum viri Dei, pro diminutae stipis impendio murmurantes, sed ipsi eum potius importuna oblatione frugalitatis monasticae praevenite: quae nunquam satis ad professionis suae culmen attollitur, nisi cum universis superfluitatibus amputatis, intra necessitatis extremae limites coercetur. Illa vero fraternitas profectibus spiritualibus militat, quae commodi communis intuitu in iis etiam quae necessaria videbantur, noxios appetitus propriae voluntatis abjurat. Quod nunc maxime vobis aemulandum est et agendum, quando nihil aliud hac discretione quaeritur, nisi ut domus vestra vobis posthac in usus uberes amplietur.



IX. Ad Alexandrum papam.---Expostulat de Dolensibus monachis, qui armata manu decimas extorserant a monachis domus Dei ord. Cisterc. et quosdam etiam vulneraverant.
[Col. 0222A]

In immensum extollitur impunita temeritas, et licentia quae juris ratione non cogitur, justis semper rationibus obluctatur. Probat hoc Dolensium monachorum granditer efferata praesumptio, qui in agrum fratrum de Domo Dei praeteritis messionibus irruentes, rapinam frugibus, injuriam fratribus intulerunt, nulla prorsus admonitione praemissa, ut si quid eis decimationis jure competeret, pacifice ad ipsos aut judiciali ordine pervenisset. Hi vero armis potius confisi quam legibus, ad illos laboriosos fratres, qui sub pondere diei et aestus [Col. 0222B] laetabantur coram Domino, sicut qui in messe, in armorum strepitu violenter intraverunt, potiti nimirum periculosa laetitia, qua exsultat raptores capta praeda quando dividunt spolia. Quidam namque eorum violentas manus in conversos et monachos injecerunt, et illas sacras dextras, quas decimarum sacrilegio venerant profanare, fuso pauperum sanguine polluerunt. Et vos quid ad haec, beatissime Pater, quid ad haec? Poteritne praesidentibus vobis manere incorrectum in monachis, quod sacri canones acerrime puniunt in tyrannis? Poteritne et illis in exigendis his decimis justitia ulla competere, qui justitiam et judicium cruento praejudicio non sunt veriti praevenire? Verum et antea [Col. 0222C] super his nullam habebant omnino justitiam, quippe qui olim pro eis idonea commutatione recepta diuturnum haberent pro hac decimatione concambium litteris traditum, et fundatoris domus subscriptione signatum. Rogamus igitur clementiae vestrae celeberrimam pietatem, quatenus eam super hoc promat in maleficos ultionem, quod fratres nostros nulla ulterius decimae hujus exactione lacessant, et contra inermes animas arma denuo sumere non praesumant.



X. Ad eumdem.---Queritur, decreta ejus pro quadam domo ordinis sperni a Divionensi abbate, et rogat, ut aggravet manum suam in contumacem.

Ambiguitatis et diffidentiae materia panditur, si [Col. 0222D] Ecclesia, quae mater est fidei, in suis institutionibus contemnatur. Desinat Roma vel promulgare quod statuit, si decretis ipsius impune contraire licuerit. Meminimus autem, piissime Pater, et cum gratiarum actione recolimus quod negotium domus parvulae de Morans tam diligenter et efficaciter promovistis: quod ad suum jam causa exitum devenisset, si Divionensis abbatis nota protervitas vestrae jussionis limites non exiret. Sed ecce inventus est, qui perire magis eligat quam parcere, volens potius a functionibus separari divinis, quam in suis factionibus superari. Confidimus tamen in Domino, et in constantia virtutis vestrae quod mentietur tandem iniquitas sibi; et cui aufert exsecrabilis cupido consilium, jugis vexatio conferet intellectum. Is autem [Col. 0223A] jam tertio vestrae recepit litteras jussionis, in quibus ei omnis appellatio tollitur, ut pauperculae illi domui juris sui prosecutio non tollatur. Jam per Lingonensem episcopum sub interdicti sententia de justitia vestra tenetur, dum non vult dimittere, quod per injustitiam suam tenere convincitur. Sed quid facimus? Non credit verbo signi prioris, nisi adhuc in manu vali a gravioris plagae verbere feriatur. Data igitur, pie Pater, voci vestrae vocem virtutis, et facite adhuc nobiscum signum in bonum, ut erubescant rebelles, et increduli confundantur; et sciant pariter et intelligant quam periculose et ad insipientiam sibi decretis apostolicis reluctentur. Si qui autem ex eis conspectui vestro se irreverenter ingesserint, memineritis excommunicationis sententiae cui [Col. 0223B] succumbunt, ut non aliter, quam vos deceat, vel admittantur a vobis vel dimittantur.



XI. Ad eumdem.---Vitia quaedam Galliae deplorat quae exstirpare adorsus sit cardinalis S. Chrysogoni, ob id tempus revertendi ei prorogari precatur.

Inter caetera mala, quibus in partibus Gallicanis antiquus Ecclesiae decor obsorduit, pudicitiae lapsum et fidei deploramus excidium, videntes quod diebus his malis et casta simplicitas piae credulitatis excluditur, et candida simplicium castitas influentibus undique flagitiis inquinatur. Unum vero superest contra prodigia funesta remedium, ut rigor apostolicae disciplinae non torpeat, et abundante malitia caeterorum Romanae sedis charitas non frigescat. [Col. 0223C] Hanc enim si spiritus ab austro veniens placidi fervoris aestu refoveat, totum corpus Ecclesiae coelesti protinus recalescet incendio, et noxii torporis excussa segnitie in sui vigoris gloriam membra languida convalescent. Attendat ergo interim de sublimi qua praeeminet specula, sanctitatis vestrae contemplationis obtutus, et tunicam veri Joseph sedula cogitatione perspiciat, videatque utrumne illa sit, quam ei Pater fecerat, tam inexpertam maculae, quam totius conscissionis immunem. Maculatur haec in partibus nostris et scinditur, eo quod duplici subjecta ludibrio, et naevo turpitudinis et ruga dehonestatur erroris. Bicipiti quodam fluvio et haereses in eam et flagitia confluxerunt, ita ut, cum sordeat in plurimis per immunditiam vitae, scindatur in aliis laceratione [Col. 0223D] perfidiae. Surrexit enim de cineribus Sodomorum antiquae libidinis vermis, qui post ignis pluvias imbresque sulphureos de lacu damnationis emergens, fetoris sui flatibus occiduas inficit regiones. Revixit et Arius in partibus Occidentis, qui ab orientali judicio in propria persona damnatus, nunc in successoribus suis fines ultimos occupavit. Foris occidit gladius, et domi mors similis est. Nam et haeretici in publico disputant contra fidem; et quod multi in occulto faciunt, et scribentis verecundiam, et legentis laederet honestatem. Sed quid dicimus in occulto? Peccatum suum sicut Sodoma praedicant, et velut in suburbanis Gomorrhae convivas libidinum provocant ad peccandum. Nunquid super his non indignabitur zelus vester, aut impune peccabunt, et [Col. 0224A] vos tacebitis? Tempus est ut amicus sponsi sponsae ulciscatur injurias, et gladius Phinees sacerdotis in incestum Israelitae et Madianitidis exeratur. Ecce in diebus vestris, auctore Domino, sedata sunt schismata; euge pastor bone, facite ut et haereses sopiantur. Habetis enim in partibus Gallicanis virum, sicut experti sumus, justitiae et veritatis amicum, dominum P. tituli Sancti Chrysogoni cardinalem, qui in una sola electione, me teste, quingentas marcas argenti strenue refutavit, ne sub obtentu muneris a tramite diverteret veritatis. In eo igitur plurimae consolationis hausto remedio Deum glorificamus et Patrem; in eo magnificamus et vos, videntes quod illustrium dignitatum gratia, quae de vestrae plenitudinis fonte procedit, in tales confluit [Col. 0224B] ex apostolica discretione personas, quae per vitae meritum fastigia illustrate comprobantur honorum. Hinc vobis materia gaudii, hinc Ecclesiae Dei solatii fomes exoritur: quod tales assumitis in partem sollicitudinis, qui honorent in vobis plenitudinem potestatis. Probat iste quod diximus, vestrum in se non errasse judicium; dum eo se aptum exhibet ad pondus oneris, quo minus deprehenditur ambitiosus honoris. Is est quem sublimat humilitas, frugalitas locupletat, qui cum sit nemini gravis, charus et utilis factus est universis. Pugnat constater ad bestias Ephesi, Simonem Petrum contra Simones magos induens et leprosis Syriae novum exhibens Eliseum, evellit et destruit, aedificat et plantat; ita de vinea Domini Sabaoth vulpeculas demolientes exterminat, [Col. 0224C] ut de ipso quoque vestiario Salomonis tineas corrodentes excludat. Benedictus Deus, cui talem Ecclesia sua filium vobis obstetricantibus parturivit, qui et patris honori consonet, et a matris non degeneret honestate. Hunc itaque vobis contra praedictas pestes prolixiori temporum spatio petimus indulgeri, consentientibus plerisque de majoribus nostris in idipsum, ut citra exhibitam praedictorum vulnerum curam, non sit iste vir nostris regionibus subtrahendus, qui ob hoc maxime fuerat in partes etiam remotissimas destinandus; praesertim cum tetigerit Dominus hoc tempore corda regum, qui, pacis inter se foedere confirmato, in nullo melius sanctiusque conveniunt, quam ut induti lorica fidei [Col. 0224D] haereticam multitudinem persequantur. Verum, quia necesse est, ut juxta Evangelii verbum sint gladii duo hic, dignum credimus et honorificum vobis, ut zelum saecularium principum vestra quoque aemulatio comitetur, ne pia eorum intentio sumat ex occasione defectum, si opportunum non acceperit ex vestra cooperatione subsidium. Expedit igitur ut praedicto cardinali congruas prorogantes inducias, detis ei specialiter in mandatis, ut contra hostes charitatis et fidei magnanimiter accingatur; maxime quia in pluribus regionibus usque adeo jam exundavit iniquitas, quod factus est sicut populus sic sacerdos, vel potius pestilentia gregum ex ipsa serpit contagione pastorum. Moras proinde hominis Dei, et indicti sibi reditus tarditatem consideratio tantae [Col. 0225A] necessitatis excuset; quia licet praesentia ejus vobis esset non immerito grata; talis tamen absentia cunctis Deum timentibus efficitur gratiosa. Redibit ad vos, Deo propitio, temporis opportunitate suscepta, et spirituales afferet ex agro hujus mundi mandragoras, quae jam et in portis nostris odorem spargunt, et vobis suavitatem plurimam in ipsius Rachelis invidiam redolebunt. Persequatur interim, ut optime coepit, peccatores Amalech, et de civitate Domini veteres exterminet Jebusaeos, ut, cum venerit ad vos, et pulsaverit, confestim aperiant ei, et intret in gaudium Domini sui magni.



XII. Ad nigros abbates Flandriae.---Animos eorum commotos ob secessum abbatis de Ham in aliquod coenobium ordinis Cisterc. placare conatur.
[Col. 0225B]

Ad meipsum anima mea turbata est, insiti moeroris amaritudine contabescens, quod vestros, ut dicitur, animos turbo adversus nos gravis commotionis exagitat, et in profundo piorum cordium grandis infremuit spiritus procellarum. In primis igitur orandus est auster, ut veniat, qui indignationis ollam flante aquilone succensam mitioris aurae temperamento refrigeret, atque in thalamo Salomonis media cubiculi charitate consternens, in quietis tranquillae planitiem sanctarum mentium redigat tempestatem. Ego autem, si quid modo est vel opere vel sermone commissum, in quo vestra sit vel exasperata benignitas, vel utilitas diminuta, [Col. 0225C] nulla tuebor impudenti excusatione reatum, qui vestrum subeo spontanea satisfactione judicium. Maxime quia, cum apud misericordes judices causa decernitur, non tam periculosum est solvere poenae debitum, quam nequiter inficiari delictum. Proinde ad vos pertinet, ut aequa discretionis lance pondus libretis examinis, per quod et confitenti sit venia, et innocenti non imputetur offensa. Verum est illud, nec omnino diffiteor quod in vestris me olim partibus commorante, ubi, quod cum gratiarum actione recenseo, impensius sese mihi copia vestrae charitatis exposuit, contigit ut praesentiam nostram vir venerabilis G. abbas de Ham gratia contrahendae mecum familiaritatis inviseret, meque sibi, quod libenter annui, mutuae dilectionis connexione vinciret. Cumque [Col. 0225D] circa spirituales profectus medius inter utrumque sermo discurreret, sui propositi reseravit arcanum, dicens se animo concepisse, ut in ordinis nostri coloniam et ipse transiret, et alios, qui eum sequerentur, adduceret. Dehinc domum quoque obtulit quam regebat; ratus videlicet, non pleno sibi prospexisse consilio, nisi domum eatenus gubernatam in eminentiam ordinis ad quam ipse migraret, pari religiositate sustolleret. Haesi, fateor, et prae consideratione difficultatis obstupui. Deinde cunctis obstaculis mente decursis curam prosequendi operis dissuasi. Ad ultimum vero instantia mollitus abbatis rem totam dubia dilatione suspendi. Praeterea Flandrensis Comitis quem abbas pro negotio tam actitando quam non acticando vocaverat, et [Col. 0226A] declinavi conspectum, et evitavi colloquium, ne sui hortatus accessu praeproperum aliquid et in posterum corrigendum, vel committerem improvisus. In omnibus his quid ego peccaverim, ipsi decernite, nisi forte, quod non statim ad vestram pertuli primordia causae notitiam, ut cum vestro fuisset consilio per meipsum provide consummandum, quod postmodum per abbatem G. pia noscitur temeritate praesumptum. Verum, et in hoc mihi testis est Deus, neque per me factum esse, neque pro me, quod ipse domum illam temerarius occupavit, quam mox exoccupavit exstinctus, ita ut si habeamus in eum, quod movere possit ad iram, non desit tamen, quod inflectat ad veniam. Maxime, quia leniter punienda est culpa, quae de zelo religionis opus potuit suadere [Col. 0226B] discriminis. Ei ergo parcendum est et a vobis, quia ut spiritualibus loquor, quod fratribus illis prodesse voluit, vobis obesse non credidit. Nunc igitur, Patres optimi et dilectissimi fratres, removete, obsecro, a cordibus vestris iram, a nostro tristitiam; ne qua inter nos radix amaritudinis sursum germinans nuper initae charitatis jura corrumpat, vel fructus uberes gratiae utrinque adolescentis impediat. Ego enim vester sum in visceribus Domini Jesu Christi, nullam vobis daturus offensam, praesto semper et paratus ad gratiam.



XIII Ad Cabilonensem episcopum.---Congratuletur ei recens in pontificatum Cabilonensem assumpto: et coenobii Longivadi negotium quoddam commendat.
[Col. 0226C]

Sermo bonus egressus a Domino non indigne quidem de vestra nos electione laetificat; quos in vestra pariter dilectione sublimat. Gaudemus siquidem ad altiora conscendere quos amamus; et eos praesertim de quorum datur conversatione praesumere, quod eis in signum gratiae, operationemque virtutis, sublimis adveniant culmina dignitatis. Specialiter autem ex vobis specialem sumimus in hac promotione laetitiam; ubi ea materia exsultationis offertur, per quam in arctioris amicitiae statum praecedentis gratiae merita foederentur. Illa enim Ecclesia vos suscipit in pastorem, per quam vos mater ordinis est habitura pontificem; ita ut spiritualis [Col. 0226D] gratiae parentela in subditam lineam descendente, habituri simus a modo viscera pii Patris, in quo habemus hactenus simplicis benevolentiam dilectoris. Caeterum et praedictae matri nostrae, sicut bene confidimus, eo amplius assistetis, et sua in omnibus jura servabitis, quo piae religionis aemulari propositum ab ipsa infantia aetatis vestrae didicistis. Devotis ergo precibus coelestis est vobis exoranda potentia, ut operis hujus initia stabili salubritate promoveat; et ubi multiplicavit pondus oneris, amplificet et dilatet incrementa virtutis. Ut autem haec ipsa incrementi vestri primordia laetis undique fulciantur auspiciis, rogamus prudentiam vestram, quatenus in negotio Longivadi et nostrae necessitudinis, et vestrae memineritis honestatis, providentes [Col. 0227A] intercedentibus nobis, quod idem negotium ad domus illius pacem et commodum dirigatur. Si quas ergo vel nostras vel aliorum litteras habuistis, quae praedictae domui exceptionem soluti contractus opponant, eas nobis loco magni muneris redhibete, facturi rem gratam et acceptabilem cordi nostro, si domum Longivadi ab hujus litigii discrimine liberetis.



XIV. Ad dominum Hyacinthum cardinalem.---Excusat se quod nondum ei honorem (per epistolam, ut opinor), exhibuerit.

Quaerendae familiaritatis et gratiae vestrae granditer hactenus negligentes vestro nos omnimodis humiliamus honori, ut debeat venia praerogari neglectui. Procul autem suspicio universa contemptus; [Col. 0228A] quia etsi tales sumus, quod interdum prae occupationibus multis nonnulla negligimus; hanc tamen tantamque a nobis Deus avertat amentiam, ut aliquem de his qui nobis praelati sunt contemnamus. Inter caeteros autem vos tanto humiliori reverentia veneramur, quanto excellentiam vestram praepollere quamplurimis nullo unquam scrupulo dubiae dissimulationi ambiguimus. Ad pedes igitur gloriae vestrae praeteritae negligentiae veniam postulantes, aperiri nobis tandem vestrae familiaritatis aditum deprecamur, quae in hoc, si placet, primitias nobis suae dignationis indulgeat, ut gravamen et taedium ejus quae de vobis facta est electionis avertat. Profecto enim ex integro me vobis constituetis obnoxium, si ab hoc periculo reddideritis expeditum. Valeat sublimitas vestra.


[Col. 0227] Epistolas sequentes edidit domnus Martenius Thesauri Anecdot. t. I, col. 570, ex ms. Claraevallensi



XV. Ad praelatum precatoria.---Commendat ei suum ordinem, ac praecipue domum Al.
[Col. 0227B]

Viro venerabili et amico suo Christiano R. Dei gratia S. R. E. subdito, et Lausannensi electo, HENRICUS Clarevallis pauperum servus, salutem et sincerae dilectionis affectum.

Quod exhibitae quondam domui nostrae praesentiae vestrae defuimus, grave exstitit nobis et molestum, eo jampridem desiderio affectis, ut vestro ibi et recrearemur affatu, et delectaremur aspectu. Det nobis Dominus vicem recompensationis optatae, ut quod tunc ex absentia nostra perdidimus, diuturnae praesentiae fenore compensemus. Satis etiam cupimus locum dari nobis et tempus, ubi et quantum id [Col. 0227C] quod intra nos affectibus agitur, tandem erga vos affectibus comprobetur. De caetero memineritis, quaesumus, spei nostrae, quam in eo potissimum, et a vobis concepimus, et de vobis, quod ordinem nostrum, quem dominus papa, qui est pater vester, tanta pietate diligit et tuetur, vos quoque debeatis haereditaria charitate diligere, nobisque in vobis hujus muneris successorem exemplo et imitatione tanti pontificis exhibere. Specialiter autem domum de Al. iteratis vobis precibus commendamus, rogantes omnibus modis talem vos illi exhiberi patronum, ut eo felicius beatam se dixerit, quo singularius ipsa sub umbra illius quem desideraverat requiescit. Si qua vero inter vos et eam litis materia emersit, vel causa dissidii, eo quod vineas quasdam [Col. 0227D] quas possidet, ad manus vestras credideritis revocandas, competentes fratribus inducias prorogate, donec loquamur pariter facturi terminum absque termino charitatis.



XVI Ad episcopum precatoria.---Commendat ipsi monasteria ordinis sui in episcopatu Legionensi existentia.

Domino et Patri charissimo De gratia Legionensi [Col. 0228B] episcopo, H. Clarevallis pauperum servus salutem, et quas potest orationes.

Apud egregium et benevole meritis virum, qualem vos esse confidimus, non opus est longo prooemio, multisque verborum blanditiis, ad impetrandum quod juste exposcitur, praesertim ubi Deus in causa esse agnoscitur. Proinde nolumus vos multiplici suadela diutius detinere; sed quae a vestra sanctitate requirimus, simplici et nuda prolatione suggerimus. In episcopatu vestro constat esse novellas plantationes ordinis nostri quamplurimas, quae continua rigatione tutaminis atque solatii vestri plurimum indigent. Has itaque omnes paternitati vestrae commendatas esse desideramus; praecipue vero illas quae ad nostram domum specialius pertinere [Col. 0228C] noscuntur. Sit ergo pietati ac providentiae vestrae eadem monasteria amore Dei, et nostrae supplicationis obtentu diligere, fovere ac manu tenere; quia, si dignanter et pie super ea intenditis, omnis utique profectus eorum ad vestrum ipsius honorem et gloriam redundabit. Ut autem circa hujusmodi laudabile studium vos magis officiosum magisque devotum habeamus, orationum ac beneficiorum quae in domo nostra usque in finem fieri habent, participem vos esse concedimus.



XVII. Ad principem precatoria.---Commendat ei monasterium de Perosa.

Filia nostra pauper et modica domus de Perosa, [Col. 0228D] fructus quos rigidior inter petras gleba non germinat, ab uberioris fundi benignitate mendicat; et quia non habet quo sustentetur ex proximo, victus sui stipem quaerere cogitur ex longinquo. Hinc est quod cum sub umbra alarum vestrarum qualecunque illud suae sustentationis remedium invenisset, locum sibi ad latus vestrum in plurima anxietate constituit, non tam de soli fertilitate secura, quam de propagandis vestrae dilectionis ubertate sollicita. [Col. 0229A] Odorata est enim in vobis odorem suavitatis et gratiae, quasi odorem agri pleni, cui benedixit Dominus. Quocirca rogamus et petimus, ut vos penuriam fiduciamque ipsius miseratione debita contemplantes, eam a latere vestro minime repellatis; quatenus misericordia superexaltata judicio, eo securius coelestia vindicetis, quo etiam indebite terrena dimittitis. Sciat cum Ruth Moabitide ad agrum se venisse potentis Booz, qui feminam alienigenam et ignotam, non solum a colligendis frugibus non abegit, sed etiam materiam sibi compendii plenioris indulsit.



XVIII. Ad . . . ---Excusat se quod non possit adesse assignata die ad terminandum Vallis-Lucentis negotium.
[Col. 0229B]

Ad diem quam Vallis-Lucentis negotio praefixistis, libenter juxta vestrum beneplacitum veniremus, maxime quia et ipsius domus affectio nos trahebat, et vobiscum loqui de pluribus habebamus. Est autem nobis eadem ipsa dies pro controversia Divionensium monachorum, quam et vos cupitis idonea celeritate decidi, apud Lingonas constituta, data cautione paris compromissionis in arbitros, quos ad terminandam causam decrevimus assumendos; ita ut hoc ipsum quod Quinciaciensium abbatem, in quem fuerat cum caeteris compromissum, subtrahitis nobis pro negotio supradicto non modice doleamus. Quod igitur alios duos abbates nostros ad [Col. 0229C] diem causae necessario retinemus, patienter ferte deposcimus; maxime cum sine ipsis qui sunt arbitri constituti in causa nostra procedere non possimus. Si vero post diem illum memorato negotio vestro aliqua nos velit opportunitas interesse, non subtrahemus praesentiam corporis, quibus non absumus instantia voluntatis.



XIX. De negotio ad abbatem Trium-Fontium.---Vices suas ei committit ad negotium Vallis-Lucentis dirimendum.

Dilecto et venerabili coabbati suo A de Tribus Fontibus HENRICUS Clarevallensium pauperum suus salutem et omne bonum.

Negotio Vallis-Lucentis nostram nos exhibere [Col. 0229D] praesentiam et mandatum domini Cisterciensis indixerat et ipsa domus illius familiaritas requirebat; quia vero dies eidem negotio praestituta, nobis quoque fuerat pro Divionensium monachorum pacificatione praefixa, coacti sumus ex propria necessitate dimittere quod fraternae charitati cognoscimus nos debere; verum quia non usquequaque in solvendo quod debet qui per vicarii sollicitudinem idoneum exhibet solutorem, interveniente abbate Vallis-Lucentis, fraternitatem vestram vices nostras implere deposcimus: cui tanto justius operis hujus vicissitudo committitur, quanto diligentius omnem, Deo auxiliante, cautelam redintegrandae pacis et ordinis amplectetur.



XX. Ad papam precatoria.---Ut religiosos alienos et moniales de Bella Comba coerceat, quarum vicinitas pascua animalium Benedictionis-Dei impediebatur.
[Col. 0230A]

Sanctissimo Patri et domino Dei gratia summo pontifici, H., modicum id quod est.

Paupercula domus nostra, quae dicitur Benedictionis-Dei in arido loco terrae sterilis fundata est, sed angusta facultatibus et paupertate depressa, ut si sola ei pascua defecerint animalium, continuo et ipsa pabula deficiant animarum. Surrexerunt autem nuper quidam diversae religionis et ordinis alieni, qui cum habeant oves et boves abundantes in egressibus suis, in exterminium paucularum ovium quibus [Col. 0230B] praedicta domus nostra suam consolabatur, utcunque pauperiem, turmas varias et pecus multiplex induxerunt; non solum alieni, sed et moniales de Bella-Comba praedictae domus pascua etiam suis graviter turmis incursant, et in confinio grangiarum ejus novas aedificant mansiones. Quapropter fratres nostri, qui de domo illa sunt, clementiam vestram nobis intervenientibus deprecantur, ut per apertas litteras vestras communiter ad omnes et ad praedictas moniales specialiter destinatas; hujusmodi importunitatis coerceatur excursus, sintque patrocinantibus vobis pascua praedictorum fratrum tam ab incursione libera, quam a mole novae illius aedificationis exempta.



XXI. Ad praelatum.---Ejusdem argumenti.
[Col. 0230C]

Domino et amico charissimo Patrique reverendo [(1) 1Kb] W. Dei gratia Lugdunensi archiepiscopo, H. Clarevallis pater, salutem et modicum id quod est.

Filii vestri fratres nostri de Benedictione-Dei novi gravaminis oppressione tristantur, eo quod per multiplices alienae religionis et ordinis pascua eorum peregrini gregis intrusione praeoccupantur, et ad repellendas oviculas eorumdem fratrum turmas sibi intolerabiles coacervant. Inter caeteros vero, imo prae caeteris moniales de Bella Comba praedictos fratres nova aedificatione molestant, et in confinio grangiae suae recentis domicilii erigunt mansionem. Quocirca rogamus et petimus, quatenus hujus importunitatis instantiam vigor vestrae auctoritatis [Col. 0230D] amoveat, et filiorum nostrorum jura perire ab externis non permittat.



XXII. Ad papam.---Ut pactum contra ordinis institutum a Fontanensibus fratribus initum cum Flaviniacensibus monachis commutet.

Domino papae.

Fratres nostri de Fontaneto a monachis Flaviniacensibus assiduis contentionibus lacessiti, ad quamdam pactionem pacis desiderio abducti sunt: quam nobis inconsultis in gravamen et praejudicium nostri ordinis admiserunt. Non enim patitur nostri ordinis institutum, ut medietarias praestemus de nostris laboribus functiones. Proinde rogamus obnixe [Col. 0231A] clementiam vestram, ut fratrum simplicitati, prout dignum vobis videbitur, succurratis, scribentes monachis Flaviniensibus, quatenus illicita pactio, quam nostri ordinis institutio non patitur, opportunae conventionis placito commutetur. Praesertim latorem vobis suppliciter commendamus, obsecrantes ut eum in justis suis misericorditer exaudiatis.



XXIII. Ad principem precatoria.---Conqueritur de vexationibus domini Wangionis-Rivi.

Dum me in terra aliena peregrinum et exsulem videam, divitiis et honoribus pristinis omnique propinquorum auxilio destitutum me sentiam, hoc unum mihi remedium ad consolationem senectutis [Col. 0231B] meae remanserat, quod omnipotens Dominus ad locum dominationis vestrae, in quo mihi pacem et securitatem promiseram, venisse me et mansionem habere permiserat. Sicut enim ex corde vos diligo, et sicut de pietate ac tuitione vestra plus quam de homine confido; ita etiam praesumebam quod me latitantem sub alis protectionis vestrae nullus malefactor invaderet, quandiu vos Dominus salvum et incolumem custodiret. Sed ecce, peccatis meis exigentibus, expellere me de terra vestra satagit unus de hominibus vestris, qui nec Deum reveretur, nec vestram, prout oporteret, precem et praeceptionem suam appretiatur. Dominus Wangionis-Rivi contra folium quod vento rapitur ostendit potentiam suam [Col. 0231C] et stipulam siccam persequitur, qui miserabilem canitiem meam absque miseratione jugiter insectatur. Grangiolam illam quam mihi pauperes vestri de Claravalle ad usum necessitatis meae tradiderant, et cui construendae omnem sollicitudinem et operam impendebam, ipse quotidie tam per se quam per homines suos modis omnibus destruit. Oves et boves omnemque substantiam quae in ea est depraedatur atque consumit, fratres et famulos vel manentes conviciis et verberibus afficere non desistit. Denique tres equos nuper abstulit mihi, quos jam, sicut audio, vendidit. Magistrum grangiolae conversum, cum pridie iret ad forum Barri, in ipso itinere publico non sine injuria vestra servi ejus vapulaverunt, et equum illius abstulerunt. Si haec [Col. 0231D] vestra nobilitati displicent, imo quia displicent, propter honorem vestrum compescite malitiam ejus, et secundum potentiam vobis a Deo collatam cogite illum ut et damna restituat, et pacem nobis de caetero teneat. Alioquin oportet me fugam maturatam arripere, et ab ista terra quam ex omni mundo ad moriendum et quiescendum in ea elegeram, denuo quasi captivum et profugum ad aliam transmigrare.



XXIV. Ad regem precatoria.---Commendat ei domum M. in Hibernia.
[Col. 0232A]

Licet vestrae majestatis aures multis et magnis non ambigamus occupari negotiis, emergentibus tamen fratrum nostrorum angustiis multiplicibus, vos crebrius forsitan, quam in oculis vestris bonum sit, pulsare compellimur. Considerantes tamen vos ministrum et cultorem justitiae et aliquem nos ad serenitatem vestram aditum habere, confidentes pro filiis et fratribus nostris sub manu protectionis vestrae degentibus secura fungimur legatione. Pro domo ergo M. quae in partibus Hiberniae sita vestrae subjacet ditioni lacrymabilem excellentiae vestrae [Col. 0232B] querimoniam proponere instigamur.



XXV. Ad socium amicabilis epistola.

Constat, charissime, quia longissimo terrarum tractu ab invicem separentur mortalia et corruptibilia nostra, adeo ut ad invicem nulla possimus ratione accedere, ut de invicem loquamur, et invicem consolemur, et pro invicem sollicitemur et oremus. Sed profecto, si fideles in dilectione et veraces sumus in sermone, spiritus qui vivificant omne negotium peragunt, ipsi accedunt, ipsi de invicem loquuntur, ipsi pro invicem orant et sollicitantur. Quando enim mihi meus spiritus tui poterit oblivisci? [Col. 0232C] quando vel ad momentum recordatio tui et dilectionis tuae circa me, et lacrymarum propter me a visceribus meis poterit avelli? Charissime, invisceratus es, non tam facile erueris; etiamsi assumpseris pennas tuas diluculo, ut longius avoles et habites in extremis maris, illuc te sequar spiritu. Illuc te visitatione qua potero visitabo, oratione duntaxat, et pia sollicitudine ad eum qui salvos nos fecit propter certissimam spem quam habemus, et salvos faciet propter verissimam rem quam speramus. Denique, etsi in hoc corpore te visitare non datur quemadmodum placeret, his tamen apicibus te visitare non negligo, per quos veraciter insinuo, quia talis in eis hodie, qualis eras cum a nobis discessisti, charus utique tunc, et nunc non [Col. 0232D] minus charus. Acceptus tunc temporis, nec minus gratus et acceptus hac die, et maxime quia, sicut ex ore domni abbatis didici, te Domino acceptabilem et hominibus commendabilem facis. His, obsecro, mi, his, inquam, negotiis impliceris; his studiis occuperis; his curis exercearis, quia fructus non erit inanis, nec merces corruptibilis sed incorruptibilis, si in his perseveraveris.


[Col. 0233] Sequentes epistolas quatuor Chesnius evulgavit Script. rer. Franc. t. IV, p. 485.



XXVI. Ad episcopum Cabilonensem.---Gratulatoria.
[Col. 0233A]

Convaluit in Domino spiritus meus vestrae felicis promotionis auspicio, quam utique acceptabilem Deo, salubrem vobis, Ecclesiae utilem, et utrique nostrum arbitror esse communem. Nam in nobis si ad charitatis respicitur unionem, ego ipse quodammodo intelligor esse promotus, qui vestrae dilectionis glutino mediante in corde uno et anima una vestrae sum paternitati conjunctus. Ideoque attributae vobis coelitus dignitati felices processus, et successus uberes, imprecamur, optantes ut eam sibi non privatus ambitus, sed publicus debeat vindicare profectus, deturque per illam nobis de justitiae semine [Col. 0233B] laetitiae manipulos portare. Quod utique, divina praeeunte gratia, hac vobis ratione continget, si prodesse magis assueveritis quam praeesse, et quodam aemulatoriae imitationis obtentu sollicitum vos praedecessoris vestri praestiteritis successorem: cui sic exuberaverit pietatis liberalitas in egenos, ut praesto semper esset justitiae severitas in tyrannos. Confido ego, charissime, hoc ipsum vobis ex divina provisione collatum, ut ei succederetis in opus sollicitudinis, cujus tam vitae quam actionis exemplum vobis esset speculum sanctitatis. Gerenda est ergo vobis ecclesiarum tutela, cura pauperum, defensatio pupillorum. Talibus enim hostiis promeretur Deus. Et quoniam quod plus est cordi magis instat [Col. 0233C] affectui, Altecumbae nostrae memoriam facimus specialem, pro illa preces, sed pro illa intercessiones utiles effundendo, ut curam ejus, quam ego omnino non possum deponere, vos, si placet vestris affectibus, imponatis; remota prorsus ambiguitate scientes quod mihi specialiter erit exhibitum quidquid ei fuerit de gratia et vestri favore patronatus impensum.



XXVII. Ad eumdem.---Ut in electione Cisterciensi sibi adsit.

Necessitas amicum probat, et intimae charitatis ardorem splendor exhibitae subventionis elucidat. Si quando igitur, vel nunc maxime nobis vestrae [Col. 0233D] dilectionis experimenta praebebitis, cum et nos urget, et vestrae imminet Clarevalli, in quo et ei et nobis animi vestri benevolentiam demonstretis. Angit enim nos vehementer, nec dubium omnino quin angat, Cisterciensis electionis instantia, ne dum a multis magnisque personis matris dignitati concurritur, in jacturam et dispendium filiae recurratur, instantibus utique fratribus domus ipsius, ut qui Tolosani turbinis fluctus integra rate nos enavigasse putavimus, in portus nostri finibus naufragemur. Rogamus ergo vos, et tanta necessitate conclamante deposcimus, quatenus, relictis curis [Col. 0234A] omnibus et intermissis ad tempus, vestrum ad nos acceleretis adventum, ita ut infra Dominici Natalis octavas, vestris in hoc opere et consiliis et auxiliis in Domino perfruamur. Videtur autem nobis, nisi forte vobis aliter videatur, ut Durandum hortari et inducere debeatis, quod ad conservandam pacem nostram pie ac prudenter invigilet, et assensum suum contrariis suggestionibus non inclinet.



XXVIII. Ad Ludovicum regem Francorum.---De haereticis Albigensibus.

Piissimo Domino suo LUDOVICO, Dei gratia Francorum regi, HENRICUS Claraevallensium pauperum [Col. 0234B] servus, immarcessibilem aeterni regni coronam.

Inter caetera fidei et pietatis insignia, quibus inter reliquos mundi principes vestrae sublimitatis apex singulari et fere unica devotione resplendet, illud in vobis Christiani fervoris propositum amplectimur, et laudamus quod de eliminanda haereticorum incertitudine concepistis, in tantum ut animum quoque regis Anglorum in eamdem, sicut audivimus, induxistis pietatem. Gratias Deo super inenarrabili dono ejus, de cujus munere venit ut in terris positus de coelestibus cogitetis. Unus inventus diebus his nostris, in quo praeter consuetudinem principum memoria potissimum vigilet aeternorum. Non ergo cessamus pauperes vestri de Claravalle, sedulo pro vobis orantes ad Deum, ut vestrae [Col. 0234C] magnanimitatis vota grata, rata et acceptabilia faciat, et omnes regiae dispositionis adnisus ad gloriam suam et salutem vestram promoveat, ordinet et disponat; specialiter autem in hoc opere Christianae religionis et fidei copiam vobis gratiae coelestis impendat, per quam dignus inveniamini corona justitiae, tam propagator fidei, quam victis infidelibus triumphator. Et nos quidem nuper ire ad partes illas pro visitandis nostris domibus disponentes, decreveramus faciem vestram etiam in hoc ipsum praecedere, ut possemus aliquos ex infidelibus illis prius ab erroribus suis, deinde ab ore imminentis gladii liberare. Habita tamen deliberatione nobiscum, praesensimus melius esse nobis [Col. 0234D] omnino desistere, ne ipsi forsitan ex monitis nostris in sua redderentur perfidia cautiores. Vobis melius decernitur hujus pugnae victoria, per quam favente de supernis Altissimo, vel faciatis eos ad Ecclesiae sinum reduces, vel a sinu regni propulsabitis contumaces. De caetero nosse vos cupimus quidquid forsitan alii dicant vobis, quod ad diem, qua comes Henricus crucem assumpsit, inde licet vocati interesse noluimus, quia dubitamus secundum ea quae pridie acta fuerant, ne in aliquod vellent inutile declinare consilium, quod nobis esset aliquatenus inhonestum. Ibi tamen eadem die nec orationes [Col. 0235A] fratrum nostrorum, nec nostrae litterae defuerunt: quibus per Dei gratiam et princeps animatus est ad susceptionem crucis, et consiliarii ejus recto incesserunt itinere veritatis.



XXIX. Ad omnes Christi fideles.---De rebus a se et sociis suis tempore legationis eorum adversus Albigenses gestis.

Audite, coeli, quod plangimus, sentiat terra gemitum cordis nostri. Doleant vices Christi catholici Christiani, et ad detrimentum fidei fidelis populus ingemiscat. Quique terrigenae et filii hominum humanae salutis damna deplorent, et generalis vitae suae subversio ab omnibus viventibus generaliter lugeatur. Stat contra phalangas Israel novus nostri [Col. 0235B] temporis Philisthaeus, haereticorum ordo, exercitus perversorum, qui agminibus Dei viventis irreverenter exprobrat, et Dominum majestatis impia praesumptione blasphemat. Quid dubitas, o David? quid trepidas, vir fidelis? Sume tibi fundam et lapidem, percutiatur protinus in fronte blasphemus, et caput nequam, quod impudenter erigitur, suo tuis manibus mucrone tollatur. Si enim in hoc certamine pars Christi vincitur, si vel ad modicum et in puncto mater Ecclesia conculcatur, scimus profecto causae nostrae deesse meritum, sed patronum. Scimus quod non negabitur agonistae nostro triumphus, si in amore Christi militet pugnaturus. Verum quia juxta Veritatis verbum Domini messis multa est, operarii autem pauci subintroierunt, audacter [Col. 0235C] tuorum, bone Jesu, depopulatores agrorum parati sicut operarii subdoli acerba magis eradicare quam matura demetere, et tuae messionis diem suis disreptionibus praevenire. Ubi sunt ergo nunc agricolae tui constituti super fertilem agrum et jucundum, tuo cruore floridum, et aspersione pii sanguinis irrigatum? Surgant et opitulentur nobis, et in necessitate nos protegant, seque ad cruentas bestias murum defensionis opponant. Surgite, inquam, surgite, viri Patres, duces gentium, principes populorum. Abigite feras pessimas quas vidimus, quas monstramus, vel saltem vulpes parvulas effugate. Et capere quidem melius; sed ad haec quis idoneus? Non habent certos aditus, semitas ambulant---circulares; [Col. 0235D] et in quodam suarum fraudium labyrintho monstra novissima reconduntur. Tanquam damula de manu diffugiunt, et instar colubri tortuosi quo eos plus astrinxeris facilius elabuntur. Deo autem gratias, quia etsi capi nequeunt, fugari possunt; ut cum prodiderint quod demoliebantur in nobis confundantur et pereant in seipsis. Hoc autem quam sit facile, per ea quae vidimus et tractavimus approbamus, ut jam amodo si factum non fuerit, non tam illorum nequitiam quam defectus nostros nostrorumque negligentiam deploremus.

Contigit enim nuper ad imperium domini papae, et hortatu piissimorum principum Ludovici Francorum, et Henrici Anglorum, regum, venerabilem Petrum apostolicae sedis legatum, virosque discretos [Col. 0236A] Pictavensem et Bathoniensem episcopos, nosque in comitatu eorum urbem adire Tolosam, quae sicut erat civitas maximae multitudinis, ita etiam dicebatur mater haeresis et caput erroris. Perreximus ergo ad illam, ut sciremus si juxta clamorem qui ascenderat, esset dolor ejus. Et ecce inventa est plaga ejus magna nimis, ita ut a planta pedis usque ad verticem non esset in ea sanitas. Vere enim tertia pars nobis nuntiata non fuerat de omnibus abominationibus suis malis, quas civitas illa nobilis in incredulitatis suae gremio confovebat. Locum in ea sibi abominatio desolationis invenerat, et propheticorum similitudo reptilium in latibulis ejus domicilium obtinebat. Ibi haeretici principabantur in populo, dominabantur in clero; eo quod sicut populus, [Col. 0236B] sic sacerdos; et interitum gregis ipsa configurabat vita pastoris. Loquebantur haeretici, et omnes admirabantur. Loquebatur Catholicus et dicebant: Quis est hic? In stuporem et miraculum deducentes si esset aliquis inter eos qui de verbo fidei auderet aliquid vel mutire. Interim praevaluerat pestis in terra, quod illi sibi non solum sacerdotes et pontifices fecerant, sed etiam evangelistas habebant: qui corrupta et cancellata evangelica veritate, nova illis Evangelia cuderent, et de corde suo nequam recentia dogmata seducto populo praedicarent.

Mentior, si non erat inter eos homo quidam aetate grandaevus, rebus locuples, ornatus fratribus et amicis, et magnus homo inter maximos civitatis: [Col. 0236C] quem ita, peccatis exigentibus, diabolus excaecarat, ut seipsum Joannem evangelistam diceret, et Verbum quod erat in principio apud Deum, ab alio quodam rerum principio tanquam a Deo altero segregaret. Hic erat in urbe illa pereuntium caput, et princeps haereticorum; qui, licet tanquam laicus idiota nil saperet, inter eos tamen velut quidam diabolicae sapientiae fons perditionis latices emanabat. Conveniebant ad eum nocte noctuae tenebrosae, et ille indumento ad instar tunicae dalmaticaeque vestitus, cum sederet inter eos tanquam rex circumstante in exercitu, erat et inerat desipientium praedicator. Totam penitus urbem discipulis suis et disciplina repleverat; quippe cui aliquis de urbe prae fortitudine sua resistere non auderet. In ipso [Col. 0236D] quoque introitu nostro tanta erat haereticorum ubique licentia, ut nos quoque per vicos et plateas recto itinere procedentes verbo subsannarent, digito demonstrarent, nos apostatas, nos hypocritas, nos haereticos conclamantes. Verum, procedente tempore, et data nobis requie diebus paucis, nuntiatum est uni de nobis verbum exhortationis assumere, et de regula verae fidei coram infideli multitudine disputare. Habito autem sermone orthodoxae praedicationis ad plebem, conterriti sunt in Sion peccatores, possedit tremor hypocritas, ut qui prius obstruebant ora loquentium, jam apparere coram loquentibus non auderent. Audires illico vel videres vulpes transfiguratas in talpas, ut quae prius in publico discurrebant, jam terrarum latebris, jam [Col. 0237A] sese cellulis immergerent cavernosis; et plantaria sacra, quae jam non audebant in aperto commandere, infra terrae viscera corroderent et necarent. Ne autem pardus ille discolor pellis suae varietate se proderet, sermonem sibi nequam callidis adinventionibus firmaverunt, ut ad nostrae conformitatis similitudinem simulandam, tracti ad discussionis examen, quidquid nos credimus se credere mentirentur.

Ex illa ergo die dominus legatus, et nos alii, qui cum feris bestiis congredi putabamus, ad perscrutandos eos, quos timor et confusio tanquam ignobile reptile in ima terrae detruserant, studium totum convertimus et laborem, ut vel coacti prodirent in publicum, et abjicerent in luce opera tenebrarum. [Col. 0237B] Factum est exinde, praecipiente legato, ut juraret episcopus, et quidam de clero, et consules civitatis aliique viri fideles, quos nondum in aliquo perfidiae fama resperserat, ut quoscunque vel hactenus noverant, vel nosse eos contingeret in futuro, qui essent hujus haeresis vel complices, vel actores, eorum nobis nomina scripto depromerent, nulli penitus vel amore, vel pretio, vel cujuspiam necesitudinis ratione parcentes. Cumque per dies singulos innumera multitudo in catalogum illius conscriptionis incederet, nominatus est inter alios magnus ille Petrus Moranus, quem Joannem evangelistam, ut supra diximus, nominabant. Super quo nos omnes, communicato consilio, decrevimus ab [Col. 0237C] illo inchoare judicium, ut turba in reliquis perfida contremisceret, cum falsi evangelistae versutiam veri evangelii simplicitas condemnasset. Missis igitur apparitoribus suis, praecepit eum comes Sancti Aegidii, qui fideliter nobis aderat, accersiri. Sed ille in multitudine divitiarum suarum et parentum numerositate confidens, primae citationis edictum fastuosae dilationis colludio declinavit. Altera ergo die praedictus comes blanditiis magis quam terroribus utens, eumdem Petrum per amicos et notos leniter advocavit, et eum nobis tandem post difficultates plurimas, mistis cum terrore blanditiis, praesentavit. Tunc unus, qui loquebatur e nobis, taliter eum exorsus est commonere: »Eia nunc, Petre, tui te concives accusant, quod sanae fidei [Col. 0237D] regulis confutatis, in Arianae haeresis deveneris pravitatem; imo per multiplicium errorum versutias et ducas ipse alios, et ab aliis deducaris.« Ad haec ille de profundo suspirans: In se non esse hujusmodi, est prima fronte mentitus. Et requisitus an hoc juramento probaret, simplici assertioni suae tanquam viri nobilis et illustris credi oportere contendit.

Caeterum, cum in exigendo juramento universi pariter instaremus, promisit continuo se juraturum, ne in hoc ipso deprehenderetur haereticus, si juxta quod consuetudo erroris illius obtinuit, vitandi juramenti existeret obstinatus. Mox igitur sanctorum reliquiae honorabiliter efferuntur, cum tam solemni reverentia et devotione susceptae, ut et fidelis populus [Col. 0238A] compungeretur ad lacrymas; haereticos vero, qui convenerant, latebrae potius quam talia spectacula delectarent. Ipsum vero Petrum in cantu, quem ad invocandam Spiritus sancti gratiam profusis lacrymis cantabamus, tremor evidens et pallor operuit; ita ut ab eo color multus aufugeret, et virtus animi deperiret. Quomodo enim, adveniente Spiritu sancto, in adversariis ejus spiritus remaneret? Cernere erat hominem quasi morbo paralysi dissolutum, nec loquelam retinuisse, nec sensum, quamvis tantae facundiae fuisse diceretur ab omnibus, quod omnes in dicendo solitus sit superare. Quid plura? Jurat infelix astantibus universis quod de omnibus fidei articulis, quos requireremus ab eo, suae credulitatis exprimeret veritatem. Res mira, et [Col. 0238B] in tali spectaculo pia jucunditate gratissima! Allatus est liber, in quo juraverat, et uno de circumstantibus religioso quodam loco occurrentis litterae praenosticum perquirente, illius Scripturae textus occurrit: »Quid tibi et nobis, Jesu, Fili Dei? Venisti ante tempus perdere nos? Vere, Domine Jesu, nihil tibi et illis, quos Pater tuus ejectos a te vite vera, tanquam infructuosos palmites amputarat, et foras miserat ut arescant.« At nobis instantibus, ut de sacramento altaris suam nobis fidem sine fraude aliqua fateretur, quod corde non credidit ad justitiam, nec ore confessus fuit ad salutem; sed contra id quod de omnibus mentiri decreverat, falsitatis suae prodidit veritatem, et panem sanctum [Col. 0238C] vitae aeternae sacerdotis ministerio in verbo Domini consecratum, non esse corpus Christi novo dogmate contendebat. Tunc surrexerunt omnes, cum quodammodo lacrymis obruentes, quas et sacramentorum contemptus elicuit, et habita erga miserum compassio Christiana profudit. Nec plura. Datur comiti reus, et haereticus judicatus, statimque sub diligenti pollicitatione parentum custodiae publicae mancipatur. Volat facti rumor per vicos et plateas amplissimae civitatis, aperiuntur ora fidelium, et catholicae plebis labia in tua, Christe, praeconia resolvuntur, velut tunc primum in eadem urbe fidei splendor erumperet, et in spem salutis aeternae desperata dudum civitas respiraret. Ex tunc igitur et deinceps verbum fidei crescebat, et multiplicabatur [Col. 0238D] in dies; ita ut universa urbis facies laetior videretur, quae in candorem lucidae virtutis de tenebris evadebat erroris.

Interea Petrus ad se reversus, et, Domino respiciente, compunctus, cum se dignum penitus tam praesenti morte cerneret quam futura, missis mediatoribus multis satisfactionis quaerit aditus, et conversionis pollicetur affectum, ut possit in frugem vitae melioris ab imminentis mortis interitu liberari. Venit, recipitur, et in conspectu sistitur populi circumstantis, nudo quidem corpore, veteris exuens perfidiae pravitatem. Ibi se coram omnibus haereticum recognoscens, ibi dedit manus fidei, ibi abrenuntiavit errori, praestito coram omnibus manu dextera juramento, et datis fidejussoribus [Col. 0239A] tam comite ipso quam multis praecipuis de concivibus suis, quod ad omne mandatum domini legati se subderet, et jussionem ejus in omnibus adimpleret. Tunc indictum est populo, ut omnes pariter ad ecclesiam sancti Saturnini die altera convenirent, audituri et visuri solemniter quam poenitentiae formam Petrus ille susciperet observandam.

Omnes ergo sequenti die, ut fuerant praemoniti, convenerunt; tanta utique multitudo, tam frequens, ut vix remaneret secus ipsa altaris cornua locus vacuus, qui domino legato missae solemnia celebranti sine compressione nimia praeberetur. Et ecce, coram illa multitudine multa nimis, Petrus ille jam noster per ipsas ecclesiae valvas nudus et discalceatus adducitur, caedentibus eum hinc inde episcopo [Col. 0239B] Tolosano, et abbate Sancti Saturnini, donec ad pedes legati in ipsis altaris gradibus se prosterneret. Ibi in facie Ecclesiae ecclesiasticis reconciliatus est sacramentis; abjurata omni haeresi, et haereticis anathematizatis ab eo. Mox autem possessionibus ejus publicatis universaliter et proscriptis, poenitentia illi talis injungitur, quod infra quadraginta dies a patria sua exsulaturus abscederet, in servitio pauperum Hierosolymis triennio moraturus. Interim vero singulis diebus Dominicis ecclesias Tolosanae urbis nudus et discalceatus cum disciplinalibus virgis jussus est circuire, ecclesiarum bona quae abstulerat reddere, usuras omnes quas acceperat restituere, damna pauperum quos afflixerat resarcire, et castrum quoddam suum, quod haereticorum conventiculis [Col. 0239C] profanarat, ab ipsis fundamentis evertere. Deus bone, quot lacrymas laetitia sancta profudit! quas gratiarum actiones et laudes populus jubilans et devotus coelestibus choris ingessit! cum de caverna perfidiae talpa talis educitur, et in Israeliticam ovem lupus rapacissimus reformatur.

Post haec illo dimisso, dominus legatus ad alios manus misit, examinaturus utique illos, quos in magno numero vel suspicio publica, vel accusatio privata notaverat. Nos autem vix tandem extorta cum lacrymis licentia revertendi, pro eo quod instantia capituli nostri jam reditus exigebat: petita licentia sub ea nobis est exceptione concessa, ut Albiensem dioecesim intraremus, commonituri principem [Col. 0239D] terrae, Rogerum scilicet Biterrensem, ut Albensem episcopum, quem sub custodia haereticorum [Col. 0240A] in vinculis tenebat, absolveret, et universam terram suam juxta domini legati praeceptum eliminatis haereticis emundaret. Ingredientibus ergo nobis una cum supradicto Bathoniensi episcopo illam perditissimam regionem, quae velut totius sentina malitiae totam in se colluvionem haeresis illuc defluentis excepit: praedictus Rogerus in ultimos et inaccessibiles terrae suae fines abscessit, tam mala conscientia profugus, quam causae suae merito desperatus. Oderat enim lumen veritatis actor malitiae, nec sustinere poterat nostrae collocutionis accessum, qui totus recesserat in opera tenebrarum. Pervenimus tamen ad quoddam munitissimum castrum ejus, quod proprie ac singulariter castri nomine incolae nuncupabant. Ibi habitabat uxor ejus cum militia [Col. 0240B] magna, et familia multa nimis. Omnes fere habitatores illius castri, vel haeretici, vel haereticorum complices erant, licet sola Domini virtute repressi, nihil contra fidem quam praedicabamus praesumerent vel mutire. Quamvis enim essemus et nos in manibus ipsorum positi, et velut intra quosdam potentiae complices haeretica undique multitudine circumventi, verbum tamen Domini non erat alligatum, quin eos continuis invectionibus et increpationibus feriremus.

Cumque videremus quod nihil omnino praesumerent respondere, judicavimus praedictum Rogerum proditorem, haereticum, et de violata pace episcopi et securitate perjurum, eum tanquam publica excommunicatione [Col. 0240C] damnatum, ex parte domini legati et praedictorum regum in praesentia conjugis militumque suorum confidenter in Christi nomine diffidantes. Ecce amodo satis apparet quam grande et evidens ostium patet principibus Christianis, ut Christi ulciscantur injurias, ponantque desertum illud quasi hortum Domini, et solitudinem ejus in delicias paradisi. Ne autem vel parum, vel nihil contra illos posse causentur, sciant omnes generalem fuisse in urbe Tolosana sententiam, quod si visitatio ista fuisset adhuc triennio retardata, vix inveniretur in ea qui nomen Christi amplius invocaret. Super haec autem omnia praedictus comes sancti Aegidii coram populo civitatis praestito juramento firmavit, quod amodo nec prece nec pretio [Col. 0240D] favebit haereticis nec eos in terra sua ulterius sustinebit [(2) 9Kb] .



XXX. Sententia Henrici Albanensis episcopi, et apostolicae sedis legati, lata anno 1188 adversus abbatem S. Severi in gratiam Burdigalensis monasterii S. Crucis, in qua plurium fit mentio conciliorum.
(MARTEN. Ampl. Collect. t. VII, col. 87, ex archivis S. Crucis Burdigalensis.)
[Col. 0241A]

HENRICUS Dei gratia Albanensis episcopus, apostolicae [Col. 0242A] sedis legatus, dilectis in Christo filiis ARNALDO abbati et fratribus Sanctae Crucis Burdegalensis, salutem et sincerae dilectionis affectum.

Causam quae inter vos et abbatem Sancti Severi, ejusque monasterium, super ecclesiam sanctae Mariae de Solaco vertebatur, dominus Alexander papa tertius sub certa forma nobis commisit, appellatione [Col. 0243A] remota, terminandam. Nos itaque mandatum apostolicum exsequi polentes, partem utramque ante nostram praesentiam convocavimus diem in octavis Nativitatis S. Joannis assignantes. Ad quam diem cum tu, dilecte fili abbas Sanctae Crucis, ad castrum Descura, quod in Albigiensi episcopatu est, ad nostram praesentiam paratus et instructus veneris, abbas S. Severi nec venit, nec responsalis pro eo aut pro monasterio suo comparuit, qui causam vellet subire, licet ipsius auctores essent, et causam eamdem coram Romano pontifice suscitassent. Tamen abbas de Altoponte et duo clerici sine litteris abbatis vel capituli venerunt, qui dicentes se ab abbate S. Severi transmissos, allegaverunt eum gravi aegritudine detentum, quare ad diem assignatam [Col. 0243B] non venisset. Verum fidem super his nobis nullam fecerunt. Et licet tu, Sanctae Crucis abbas, per advocatos tuos expensas tibi adjudicari propter defectum adversae partis, instanter postulares; tamen tam quaestionem expensarum, quam totam causam duximus protelandam; diem utrique parti peremptoriam assignantes octavam Nativitatis S. Mariae. Ad quam diem apud Anicium, ad nos tu nihilominus paratus, et instructus testibus et instrumentis, cum multa difficultate laborum et expensarum venisti, nec pars S. Severi venit, nec responsalis apparuit, qui pro eo vel saltim causam absentiae allegaret. Sed cum te per plures dies detenuissemus, adversarios tuos exspectantes, rationes et allegationes tuas, tam super causa principali [Col. 0243C] quam super quaestione expensarum, per advocatos tuos proponens, ut diffinitivam de omnibus daremus sententiam, instanter postulasti. Nos vero cum venerabilibus fratribus nostris Pictaviensi, Aniciensi, Magalonensi et Lodovensi episcopis, aliisque personis in utroque jure peritis, quae nobis assistebant, consilio habito abbatem et monasterium Sancti Severi tibi condemnavimus in expensas quas fecisti pro causa ad eumdem terminum prosequenda. Et licet major pars assessorum nostrorum in eo conveniret, quod totam causam diffiniremus, quia diem peremptoriam assignaveramus. Et quia pars Sancti Severi, quae monasterium Sanctae Crucis traxerat in causam; contumaciter [Col. 0243D] absens videbatur, cum nec responsalis ejus absentiam excusans, appareret; tamen eamdem partem mansuetius portantes, aliam diem peremptoriam assignavimus in octavis Kalendarum Decembris, credentes quod in eadem terra tunc essemus, et ibi plenius de causa nobis posset liquere. Sane ad eam diem apud Vasatum, ubi venerabiles fratres nostri Auxitanus archiepiscopus et suffraganei sui, et praelati ejusdem provinciae ad concilium quod ibi celebravimus convenerant: ambae partes coram nobis praesentes fuistis. Et abbas Sancti Severi pro se et monasterio suo causam per advocatos suos movens, asseruit, quod olim cum monasterium Sancti Severi per priorem et monachos suos ecclesiam Sanctae Mariae de Solaco in [Col. 0244A] pace possideret, a monachis Sanctae Crucis Burdegalensis exinde per violentiam fuerunt expulsi, et super eadem expulsione coram Romanis pontificibus et in synodis multas fecerant proclamationes, et in jus litterae fuerant contestati. Quare possessionem ejusdem ecclesiae sibi restitui postulaverunt. Ad quod per advocatos tuos respondens, tam violentiam quam expulsionem, et proclamationes, et litis contestationes constanter negasti; sed ecclesiam de Solaco monasterio Sanctae Crucis per Amatum quondam Olorensem et Hugonem Diensem episcopos, tunc apostolicae sedis legatos, in concilio quod Burdegalae celebraverunt, et postmodum per papam Paschalem tibi adjudicatam fuisse, asseverasti. Quarum sententiarum munimenta prae [Col. 0244B] manibus dixisti habere. Addidisti etiam, quod post ipsas sententias, non solum per quadraginta annos ecclesia Sanctae Mariae de Solaco a monasterio Santae Crucis in pace possessa fuerat et obtenta, sed ultra quam hominum memoria exstaret. Sed ante omnia volebas tibi restitui expensas, quas tibi apud Anicium adjudicaveramus.

Cumque super his hinc inde diu disputatum fuisset, et propter mutuas inficiationes de facto nobis minime constaret; praecepimus utrique parti et testes suos produceret ad suam intentionem probandam. Ubi abbas Sancti Severi quatuor testes produxit, et tu consequenter quamplures. Quibus productis, abbas Sancti Severi pro aliis testibus producendis inducias postulavit, allegans per machinationem [Col. 0244C] et metum abbatis Sanctae Crucis testes suos sibi fuisse subductos. Sed quamvis hoc, tu, abbas Sanctae Crucis, constanter negares, allegans quod post duos dies peremptorios sibi assignatos induciae ulterius non essent dandae; tamen alium diem peremptorium assignavimus, tertiam diem post Epiphaniam, ita quod tunc ad sententiam plenarie hinc inde veniretis instructi. Ad eamdem diem cum ambae partes ad nostram praesentiam Santonas venissetis, pars abbatis S. Severi praedictam subductionem testium a te, abbas Sanctae Crucis, sibi factam constanter iterato allegavit; super hoc monachum quemdam et duos servientes suos testes produxit, quibus praestito juramento [Col. 0244D] receptis et diligenter examinatis, cum de facto minime convenirent, et viles et suspecti essent, nullam nobis in hac parte fidem fecerunt. Verum, licet tu et advocati tui attestationes publicari et sententiam dari postularetis, et consilium nostrorum esset assessorum, quod id ageremus; tamen sacramento in charta monachorum manu ab abbate Sancti Severi ad ipsius oblationem suscepto, quod dilationem, prout videbatur, malitiose non requireret, atque ad diem quam sibi assignaremus, sine subterfugio de causa ipsa sententiam nostram reciperet, et quod eam observaret ac faceret a fratribus suis inviolabiliter observari; ad convincendam omnem malitiam, quartum diem peremptorium, tertiam sequentis Quadragesimae Dominicam [Col. 0245A] ei assignavimus, et testes quos sibi subtractos asserebat, sub excommunicationis poena per litteras nostras districte commonuimus, ut super causa eadem perhiberent testimonium veritati.

Et interim personis ab ipsis partibus electis, testium ipsorum commisimus receptionem. Termino siquidem assignato, ambae partes ad nostram praesentiam apud Lemovicas, ubi concilium de praelatis Bituricensis et Burdegalensis provinciarum celebravimus, instructi accessistis, et tres testes juratos abbas Sancti Severi produxit. Quibus receptis et examinatis, de assensu utriusque partis publicavimus attestationes; cumque attestationes ipsas partes conscripsissent, et super eis diu disputassent, pars Sancti Severi postulavit alias iterum inducias sibi dari, ad [Col. 0245B] producendos testes de interruptione quietae et longissimae possessionis, quam de praedicta ecclesia de Solaco pars Sanctae Crucis per multos testes se habuisse videbatur probasse. Ad quod advocati tui, abbas Sanctae Crucis, responderunt, quod nulla penitus dilatio foret inde ulterius concedenda, cum jam quatuor peremptorias dilationes, praeter omnem juris formam, praesertim cum abbas et fratres Sancti Severi actores essent, eis concessissemus, et violentam expulsionem, et secutam possessionis interruptionem inter primos litis congressus fuissent contestati, et super violentia et interruptione testes, quorum attestationes erant publicatae, producti essent et examinati. Id etiam contra testes abbatis [Col. 0245C] Sancti Severi addiderunt, scilicet quia quidam eorum de auditu tantum factae violentiae et interruptionis testificati erant, non quod ipsi fieri vidissent. Alii quidam, qui se violentiam vidisse testabantur, et vacillabant, et in attestationibus suis ita contrarii ad invicem erant, quod eorum testimonia omnino repellenda erant et contemnenda, et propterea quia in probatione violentiae defecerant, non erant admittendi ad probationem interruptionis quam protestabantur, violentiam quam probare non potuerant, fuisse subsecutam.

Nec non Amati quondam Olorensis episcopi, tunc apostolicae sedis legati, privilegium ejusdem sigillo signatum nobis tradidisti, in quo continebatur, quod coram se et Hugone Diensi episcopo, qui similiter [Col. 0245D] legatus erat, in concilio quod apud Burdegalam celebrarunt, in quo Burdegalensis, Auxitanus, Turonensis et Dolensis archiepiscopi cum suffraganeis suis residebant, inter Arnaldum Trencardi olim abbatem Sanctae Crucis, et Arnaldum Sancti Severi, super jam dicta ecclesia sanctae Mariae de Solaco quaestio ventilata fuit; et ad ultimum ita definita, quod cum in ipso Burdegalensi concilio multis testificationibus canonicis probatum fuisset Gregorium abbatem praedecessorem ipsius Arnaldi Sancti Severi, Romae coram Alexandro papa de injuria quam faciebat Arnaldo abbati sanctae Crucis, de Ecclesia sanctae Mariae de Solaco, adeo convictum fuisse, quod ipse abbas Gregorius in manu ejusdem Romani pontificis ecclesiam ipsam dimisit, firmiter promittens [Col. 0246A] se ipsam non amplius invasurum. Et quod idem papa Alexander praefatum Arnaldum abbatem Sanctae Crucis, de eadem ecclesia sanctae Mariae reinvestisset; ipsi Arnaldo Sanctae Crucis abbati et successoribus suis, apostolica et concilii fultus auctoritate, ecclesiam sanctae Mariae de Solaco cum omnibus ad eam pertinentibus perpetuo jure possidendam adjudicavit, et eum exinde revestivit, et privilegium sigillo suo impressum exinde sibi fecit. Porrexisti etiam nobis privilegium Urbani papae, in quo eadem sententia expresse confirmatur. Praesentasti et aliud privilegium Paschalis papae, in quo manifeste declaratur, quod cum inter Suavium Sancti Severi abbatem, et Fulconem Sanctae Crucis abbatem super eadem ecclesia sanctae Mariae de Solaco, [Col. 0246B] in Lateranensi palatio iterato querela fuisset advecta, et coram eodem papa diu agitata, relectis instrumentis utriusque ecclesiae, ac diligentius indagatis ab episcopis et presbyteris cardinalibus, qui praesentes aderant, judicatum fuisse, praefatam diffinitionem, quae in Burdegalensi concilio supra memorato facta fuisset, perpetuum debere robur obtinere; atque idem Paschalis papa eamdem diffinitionem nsua firmans assertione, scripto apostolico sancivit saepe fatam ecclesiam beatae Mariae de Solaco, sicut diffinitum fuerat, a Sanctae Crucis monasterio quiete in perpetuum possideri, et eodem scripto prohibuit, ne extunc clamor inde aliquis audiretur. Auditis itaque utriusque partis rationibus, [Col. 0246C] et allegationibus, et attestationibus, atque instrumentis diligentius inspectis et sufficienter intellectis, et habita plenaria deliberatione cum venerabilibus fratribus nostris S. Lemovicensi episcopo, G. Autisiodorensi electo, abbate Sancti Martialis, aliisque pluribus personis honestis, et in divino et humano jure peritis, de communi eorum consilio, cum nobis constaret per multos testes juratos, contra quos nihil dicebatur, ecclesiam sanctae Mariae de Solaco a monastrio Sanctae Crucis, per praedictam Amati olim Olorensis et Hugonis olim Diensis episcoporum, et apostolicae sedis legatorum, sententiam et Urbani papae confirmationem, et Paschalis papae decisionem, non solum per quadraginta annos, sed etiam per septuaginta et plures quiete possessam fuisse, neque [Col. 0246D] de violenta ejectione, quam abbas Sancti Severi allegaverat, praeter testium suorum vacillationem, contrarietatem et suspicionem, fides nobis aliqua facta fuisset, licet quatuor dies peremptorios ad testium productionem ei assignavissemus, et nullam concedendam sibi amplius dilationem cognosceremus; considerata forma commissionis, quam de eadem causa dominus Alexander papa tertius nobis injunxerat, abbatem et monasterium Sanctae Crucis ab impetitione abbatis et monasterii Sancti Severi super ecclesia sanctae Mariae de Solaco, per sententiam absolvimus diffinitivam, et eamdem ecclesiam ab abbatibus et monasterio Sanctae Crucis, sine iniquietatione abbatum et fratrum Sancti Severi, adjudicavimus perpetuo possidendam; abbatibus et monasterio Sancti [Col. 0247A] Severi super repetitione ipsius ecclesiae perpetuum silentium imponentes.

Datum apud Pictavim per manum Raimundi de Capella, sanctae Romanae Ecclesiae subdiaconi, anno Dominicae Incarnationis 1182, Kalendis Aprilis.



XXXI. Epistola Henrici episcopi Albanensis ad universos Ecclesiae praelatos.---Hortatur ad modestiam, humilitatem et poenitentiam. (Anno 1187.)
[MARTEN. Ampl. Collect., I, 975, ex ms. Hemerodensi.]

Venerabilibus et in Domino sibi charissimis archiepiscopis, episcopis, caeterisque Ecclesiae praelatis II. [(3) 1Kb] Albanensis episcopus apostolicae sedis legatus, [Col. 0247B] per gloriam salutiferae crucis ad perpetuae lucis gaudia pervenire.

Publicani et peccatores violenter praeripiunt regnum Dei, quod ab ipsis vim perpeti gratulantur, et qui duces esse debuerant, nec sequuntur. Propter quod personis potissimum ecclesiasticis attendendum, ne, quod Deus avertat, ex clericorum damnatione incipiant resarcire principes tenebrarum, quae ex laicorum conversione sustinent detrimenta. Cavendum etiam ne mare dicat ut Sidon erubescat. Cavendum est ne subjugale mutum hominis voce loquens incipiat redarguere insipientiam prophetarum. Litteris itaque, dilectissimi, non modo inscribi frontibus signum Thau, signum Dominicae passionis, sed et cordibus inprimi his praesertim diebus oportet. [Col. 0247C] Atrum est atramentum, atrox atramentarium, quod a renibus ejus dependet, qui in lineo habitu singularis candoris, qualem fullo super terram facere nequeat, omnimodae scilicet pietatis quam impoenitens nullus attingat signatum et insignitus advenit. Consideraverat atramentum hoc, altitudinem hanc, hanc nigredinem, qui dicebat: Vidimus eum et non erat species ei neque decor (Isai. LIII). Obsecro vos, dilectissimi, ne vos huic deformitati pigeat conformari. Aemulamini ejus humilitatem, qui pro vobis annorum induit infantilium paupertatem, ignominiam crucis subire non renuit, reputari inter mortuos non refugit. Deponite veterem hominem cum actibus suis, et exuvias veteris exuat Salvatoris ore prudentia commendata serpentis. Non competit huic [Col. 0247D] tempori, non moerori. Non plus calcaria quam altaria fulgeant, cum et illa forsitan oporteat ciliciis interim cooperiri. Idem quoque de sellis, de frenis, de phaleris notabilibus et inanem praeferentibus fulgorem sentiendum. In vestibus suis deponant clerici, quae etiam reges abjiciunt, quae signatorum Christi universitas noscitur abdicare. Abjiciant varia, grisea, zebelinos, et pelliculas ejusmodi grandis pretii, sed coram Deo periculi grandioris, nec minoris in veritate dedecoris, dum ad imaginem Dei creatus homo pelliculis murium sese credit ornari. Audiatur Petrus saltem diebus istis, qui nullo tempore [Col. 0248A] debuit non audiri; audiatur, ut appetere viros pudeat, pudeat clericos quod eorum primus ad ipsorum gloriam, primus in contumeliam tonsuratur, etiam mulieribus interdixit. Non manicae, non calceamenta eorum. Si vero etiam ministrantium eis quotidianis egeant consuturis, ne subtilitas lineae ligandis eorum manibus et pedibus in vincula debeant graviora converti, vel ne videantur funiculos texere, unde ligatis pedibus suis et manibus in exteriores tenebras demergantur. Manicatas etiam cappas non dissimuletis abjicere, quae ex cappis et tunicis habitu duplicato duplicitatem redarguunt animarum. Qui ex lino et lana contextam vestem prohibuit, si vidisset suo tempore vestes ex cappa et tunica fieri, non laudasset. Prima fuit in coelo generis [Col. 0248B] humani transgressio, primam et ternam ex adversario jejunans Christus victoriam reportavit. Siquidem vicit mundum in appetibilibus suis, in concupiscentia carnis, in concupiscentia oculorum et superbia vitae, de voluptate, de otiositate, de ambitione triumphans. Modo sibi et numerum laici in cibariis posuerunt, ut duorum ferculorum sint contenti, quod si vobis diceretur uno fore contentos, forsitan Germanicis aliquibus non placeret. Verumtamen si videtur sufficere quod ad numerum pertinet indicta frugalitas, vestrum erit imitatione dignum aliquid addere super deliciarum ineptiis declinandis. Et quidem mater vestra sacrosancta Romana Ecclesia statuit et decrevit [(4) 1Kb] omnibus sextis [Col. 0248C] feriis, et in Adventu Domini in cibo quadragesimali clericis simul et laicis jejunandum, feria quarta et Sabbato a carnibus et sagimine abstinendum, transgressores constitutionis hujus sacrorum reos canonum fore decernens. Sic ibi quoque et familiis suis a summo pontifice et fratribus suis in secunda feria eadem abstinentia carnium est injuncta, quod in vobis praelatos saltem majores voluntaria devotione deceat aemulari. Non competunt vina pigmentis delibuta, moerori huic potissimum, cujus non expedit oblivisci. Nunquam negotiandum ut clericis, nunquam vilius comparandum quod venundari debeat pretio cariori. Propterea quod sacrilegium semper fuerat, nunc praesertim gravius exsecrandum, et negotiis tum ipsis deteriora videntur [Col. 0248D] jurgia clericorum, ut oporteat magis invicem supportare et donare vobis, ut et ipsis si quis adversus aliquem habet querelam. Insatiabilis est ardor ambitionis, nec hydropis avaritiae ex divitiis refragatur adeptis. Quid gibbum gibbo camelus adjicit in variis dignitatibus et multitudine praebendarum. Non sunt ista quae divinam erga hominem misericordiam provocant, sed iram potius mereantur. Ad negandum coelestis regni per foramen acus introitum gibbus poterat abundare camelo. Itane studia vobis honestiora non suppetunt, ut nec in avibus ludere, nec venationibus pudeat occupari? Dum vobis superfluitas [Col. 0249A] criminum resecatur, ab hujusmodi vanitatibus abstinendum potius mementote. Aleas fugere Cato monuit, et gentibus, de quo vobis ad exemplum sufficiat militia Dei signatorum, quos hujusmodi ludos cernitis abdicasse. Sufficiat etiam in ecclesiis simplex cantus ad praesens et quae minore . . . . . . . gravitatem organa conquiescant. Exhibeamus quod legimus, ut in vocem flentium organa transeant, et in luctum cithara convertatur. Ignoscite mihi si dixero quod salubrius debeat quam suavius reputari A populis exterminata in ecclesiis licentia Janicalis resedit. Quid festivitati et fatuitati, vel potius ut apostolico vos sermone conveniam, quae conventio Christi ad Belial? nec vos latet in nonnullis ecclesiis enormitates aliquando consuetas aliquatenus resecari, [Col. 0249B] et in olosericis cappis quas offerunt qui baculos ferunt complacere. Quasi vero non de moribus quam de vestibus amplior sit causa Deo, quasi non seriis plus quam sericis delectetur. Verumtamen nec edictum super his et hujusmodi generale procedit, nec perenne proponitur edictum, sed quod nulli debet esse molestum.



XXXII. Henrici Albani episcopi, legati apostolici, litterae quibus convocat ad comitia praesules Germaniae per portitorem ad deliberandum de bellis sacris adversus Saracenos, ad vindicandam crucem et loca Christi pedibus consecrata.
(LUDEWIG, Reliquiae mss., Francofurti et Lipsiae 1720, in-8o, t. II, p. 449.)

[Col. 0249C] Charissimis in Christo fratribus et amicis, venerabilibus Dei gratia archiepiscopis, episcopis, abbatibus, praepositis et aliis Ecclesiarum praelatis, et dilectis in Domino nobilibus viris, ducibus, comitibus, marchionibus et aliis principibus universis per regnum Teutonicum constitutis, ad quos litterae istae pervenerint, HENRICUS eadem gratia Albanus episcopus, apostolicae sedis legatus, salutem in Domino.

Ex quo vox illa turturis, vox gemitus, vox doloris fines nostros lamentabilis nuper novitate rumoris aspersit, quis ad tantam stragem non ingemiscat populi Christiani? Quis terram illam sanctam quam redemptionis nostrae ipsi dedicaverunt pedes Domini, spurcitiis paganorum exponi non doleat? Quis [Col. 0249D] Crucem salvificam captam non deploret, et conculcatam ab ethnicis et sanctuarium Domini profanatum? Heu, heu! ad auditum quemdam similem, cum fixuras clavorum crux ipsa susciperet, terra tremuit, sol expavit, petrae scissae sunt, et aperta credimus monumenta. Cujus ergo vel saxeum pectus auditus iste non emolliat, cum sputis afficitur configitur, habetur contumeliis crux admirabilis, nostrorum curatio vulnerum, restitutio sanitatum, lignum dulce, signum vitae, vexillum militiae Christianae? Fateamur, necesse est, quamvis quidem minora patimur, sed majora quam potuerimus vel timere. Verumtamen, quia universae viae Dei misericordia et veritas, ea tenus nos dejicere non debemus, quin sperandum [Col. 0250A] nobis sit quod qui, peccatis exigentibus, populum Christianum, qui jam post concupiscentias suas oculos suos statuerat declinare in terram de judicio flagellavit, redemptionem nobis de misericordia sua reservavit. Quomodo namque asportari permitteret lignum Crucis ab ethnicis, nisi iterum crucifigendus ab eis?

Ecce videmus iteratum Redemptionis nostrae mysterium, dum pro nobis suo nunc nomini non pepercit vel cruci, qui quondam proprio filio non pepercit, sed pro nobis omnibus tradidit illum. Non enim abbreviata est manus Domini, nec brachium Domini infirmatum est, ut salvare non possit, sed operatur misericordiam suam inscrutabilis altitudo Dei ut torpentem mundi devotionem sic excitet, [Col. 0250B] atque per obsequium vestrum et aliorum quos ad hoc eligere dignatus fuerit, nobis salubriter et sibi gloriose de barbarae nationis hostilitate triumphet. Ecce nunc tempus acceptabile, ecce nunc dies salutis, in quibus utinam milites Christi abjiciant opera tenebrarum, et ad vindicandam injuriam crucis indui non differant arma lucis, loricam fidei et salutis galeam assumentes. Malitia fuit, non militia, quod hactenus Christianorum caedibus et rapinis et execrabilibus intenti ignem inexstinguibilem et immortalium cruciatus vermium meruerunt. Felix eis abest militia, in qua et vincere gloria, sed magis mori lucrum. Ad hanc invitat nos hodie, qui amat animas nec propriae pepercit injuriae, ut necessitatem [Col. 0250C] fidelibus suis imponeret ad hanc militiam compellentem. Adest qui signaculum vitae gementibus super tantis malis ad evasionem intolerabilis percussionis imponat, et quamvis multiplicia vasa interius exigentibus peccatis jam egressi teneantur percussiones, [(5) 1Kb] solos nocebunt eos, qui divinitus oblatum sibi vitae signaculum recusabunt. Inde est quod a serenissimo domino F. Romanorum imperatore et semper Augusto, et nobis pariter, qui de mandato sedis apostolicae, pro eodem negotio, quantum, Domino cooperante facultas suppetit, laboramus, solemnis est curia constituta apud Moguntiam, ad quam Dominicae, qua cantatur Laetare, Jerusalem, diem festum agant et conventum faciant omnes qui diligunt eam.

[Col. 0250D] Quoniam igitur eadem curia singulariter est Salvatori Domino deputata, sicut imperialis majestas sua potestate nos convocat, nosque ex parte Dei et ea quae fungimus legationis auctoritate universitatem vestram ad eamdem curiam convocamus. Et ne quis vestrum legitima et certa necessitate praesentiam suam praedicto concilio Christianitatis exhibere dissimulet, injungimus firmiter et mandamus. Vos autem venerabiles episcopos in convocandis abbatibus et aliis praelatis qui sub vobis sunt, una cum praesentium portitore, qui forte omnes adire non poterit, fore praecipimus studiosos. Illud etiam universitati vestrae duximus nominandum, ut ad curiam Jesu Christi in ea gravitate et modestia [Col. 0251A] qua convenit, evectionum necessitate et omni curiositate et gloria temporali postposita, studeatis accedere, igne tamen charitatis et obedientiae ad exaltationem [Col. 0252A] Christiani nominis unanimiter inflammaris ut fidem quam lingua nostra loquitur, habitus, familia et conversatio fateatur.




[Col. 0251]
DOMNI HENRICI TRACTATUS DE PEREGRINANTE CIVITATE DEI.
(Dom TISSIER, Biblioth. Patr. Cisterc., III, 1.)



PRAEFATIO AUCTORIS AD CLARAEVALLENSES.

[Col. 0251B] Charissimis ac spiritualibus filiis suis in Claravalle Domino servientibus, Henricus peccator monachus, supereffluentem Paracleti consolationem.

Ex ea qua me sentio vobis charitate devinctum, vestrum quem erga me geritis, metiri ac pensare libet affectum. Inde est quod sicut de exteriori vestro profectu quotidiana sollicitudine angor, sic filiali affectu vos paternis anxietatibus condolere, et pro meo statu versa vice sollicitis non dubito cogitationibus aestuare. Videns igitur ad praesens non posse satisfieri votis, ut praesentes vos habeam, et omnia quae circa vos sunt, plenius praesens agroscam, vestris saltem desideriis satisfacere, licet absens, cupio: et quae circa me acta sunt, ex quo a vobis exivi, vel agantur hodie, volo vobis, prout [Col. 0251C] possum melius, aperire. Postquam igitur summi Noe dispositione de arca sum disciplinae regularis emissus, et imbrium ventorumque procellis expositus, nullam, ut verum fatear, requiem pes meus potuit invenire: et qui intra arcam consueverat stabilis permanere, coepit extra positus inter labentia fluctuare. Diu ergo multumque in omnibus quaerendo requiem fatigatus ipsisque vexationibus eruditus, tandemque in me reversus, talia mecum aio: Revertar in domum meam, unde exivi (Luc. XI). Quid mihi et mundanis? Quid mihi et transitoriis? Suos ista detineant amatores, suos occupent sectatores. Ego qui mea me tunica exspoliavi, quomodo iterum induam illam? Qui lavi pedes meos, quomodo [Col. 0251D] inquinabo illos? (Cant. V.) Si spiritu ducor, utique non sum sub lege. Ubi enim, spiritus Domini, ibi libertas. Non sum liber? (II Cor. IX.) Non sum monachus? Si liberum est aliquibus a Deo recedere, mihi ad eum liberum non erit redire? Dum talia tacitus in corde volverem, et ad haec [Col. 0252B] fortius animum obfirmarem, vocem subito dicertis audio: Cum esses junior, cingebas te, et ambulabas ubi volebas. Cum autem senueris, alius te cinget, et ducet quo non vis (Joan. XXI). Ad hanc vocem totus contremui, et divinae sententiae nexibus graviter me constrictum tandem confusus agnovi; et qui velut onagrum liberum me prius putabam (Job XXXIX), certo certius comperi, non esse in homine viam ejus, et quod nonnisi a Domino gressus hominis diriguntur (Prov. XX). Quis enim restitit ei, et pacem habuit? Ipse quasi peccatum ariolandi indicat non obedire, et quasi scelus idololatriae non acquiescere (I Reg. XV). Haec et alia multa attendens, et mente diligenter pertractans, cum talibus cogitationibus perturbarer, nec usquam jam exitus [Col. 0252C] appareret; totum tandem ad Dominum me converti, et ex intimis cordis medullis exclamans ad eum aio: Nunquid mare sum ego, aut cetus, quia circumdedisti me carcere? (Job VII.) Abyssus vallavit me et pelagus cooperuit caput meum. Putas videbo templum sanctum tuum? (Jonas II.) Putas ad illam meam, imo tuam Claramvallem, ab episcopalis sarcinae vinculis absolutus aliquando redibo? Putas filiis meis dilectissimis, imo tuis redditus, cum eis tibi laetabundus cantabo: Dirupisti, Domine, vincula mea, tibi sacrificabo hostiam laudis? (Psal. CX.) Heu mihi, quia incolatus meus prolongatus est, habitavi cum habitantibus Cedar (Psal. CX), elongatus ab eis, sine quibus vivere mori mihi est, cum [Col. 0252D] quibus mori vivere mihi est? Quis mihi det eorum frui et recreari; praesentia, quorum me confortent merita trepidantem, exempla provocent dormitantem; eorum humilitas reprimat praesumentem, virtus roboret vacillantem, haesitantem confirment consilia, tristem spirituales laetificent consolationes? [Col. 0253A] Haec apud me frequentius versans, aures Domini mei Jesu lacrymis pulsare non cesso, illud propheticum mecum saepius iterans: Sicut oculi ancillae in manibus dominae suae, ita oculi mei ad Dominum Deum meum, donec misereatur mei (Psal. CXXII); et cum patriarcha Jacob constanter affirmans: Non dimittam te, nisi benedixeris mihi (Genes. XXXII). Ad haec ipse, qui nunquam obliviscitur misereri, tandem me servum suum audire dignatus est clamantem, flentem respicere, pulsanti voluit aperire, revelans oculos cordis mei, ac gratiae suae luce perfundens, ad cognoscendum statum illius civitatis, quam Ezechiel, qui et ipse prius audierat: Ecce data sunt super te vehicula (Ezech. II), vergentem vidit ad austrum; quam Joannes descendentem [Col. 0253B] vidit de coelo (Apoc. XXI); quam propheta David in montibus sanctis aedificandam aspexit (Psal. LXXXVI). In hac fratres meos et filios Claraevallenses, quorum absentiam deplorabam, praesentes reperi; in hac omnes bonos in hoc mundo peregrinantes ascriptos cives inveni. Quid igitur restare aliud jam videtur, nisi ut post multos et varios fluctus superius descriptos, civitate tandem habitationis inventa, seminare agros, plantare vineas, et fructum nativitatis facere studeamus? (Psal. CVI.) Hoc a me melius fieri posse non credidi; quam si ea, quae de civitate praedicta a Domino accepi, litteris commendando, agros studiorum meorum specialibus ac dilectissimis filiis meis Claraevallensibus demetendos dimittam, vel si sarculo opus esse cognoverint, a [Col. 0253C] superfluis purgandis committam. Non vereor ab eis patris nuditatem ridendam, sed compatiendo, pallio illo quod utrumque sufficeret operire, velandam confido pariter et ornandam. Sed nec nudum scio eos judicaturos sermonem minus ornatum, qui fecundum approbant potius quam facundum. Persuasum quidem eis esse ab Apostolo, virtutem magis quam sermonem eorum qui inflati sunt (I Cor. IV) attendendam; et regnum Dei in virtute consistere sensuum, non in lepore verborum. Rogo ergo vos, fratres mei dilectissimi, ut cum in paternos labores intraveritis, non alienos eos, sed [Col. 0254A] proprios judicantes, fruges vobis dicatas pia consideratione pensetis, et si tanta ubertas non fuerit, ut falce digna videatur, saltem spicas quae occurrerint colligere et manufricare non contemnatis. Excuset sterilitatem agelli mei apud vos solis ardor, et ut Salomonis verbis utar: Nolite me considerare, quod fuscus sim, quia decoloravit me sol (Cant. I). Inde est quod nec illum saporem, quem aliquando apud vos habuit, retinet sermo meus, nec illum colorem, quem in me cernebatis, obtinet actus meus. Placeat soli justitiae, qui non tam urere quam ungere consuevit, meritis et orationibus vestris, et verbis saporem, et operi pristinum reparare colorem. Tractavit beatus Augustinus (lib. De civit. Dei) mistim de utraque civitate, et [Col. 0254B] peregrinante in terris, et regnante in coelis; si tamen duae dicendae sint, cum non sint nisi una in quam se Propheta gratulabatur iturum, cum diceret: Laetatus sum in his quae dicta sunt mihi, in domum Domini ibimus. Stantes erant pedes nostri in atriis tuis, Jerusalem. Jerusalem, quae aedificatur ut civitas, cujus participatio ejus in idipsum (Psal. CXXI). Ecce et aedificari Propheta dixit eam in terris, et id ipsum participare in coelis. In terris habet initium et profectum, ubi est fuisse, esse et fore: ubi heri, hodie et cras (Hebr. XIII). In coelis habet consummationem, ubi erit, et fuit vicissitudinis obumbrationem non faciunt; sed est semper idem est; et quidquid ibi est, in eo quod ipsum est, immarcessibile est. De illa ergo parte civitatis Dei, quae [Col. 0254C] jam in coelis coronata triumphat, peritioribus et spiritualibus, qui omnia judicant disserendum relinquo. Ego qui imperfectum meum non ignoro; et scire semper volo quod nesciam; ut si quid ignoro, ignorantia mea meum sit; de militante in terris civitate Dei tractare instituo, si quid in eodem tractatu acceptione dignum sit lectoris judicio derelinquens. Quem si repudiandum totum judicaverit, rogo ut prius legat, postea despiciat ne secundum beatum Hieronymum, ut tamen minus loquar, videatur minus recte, antequam legerit, ignorata damnare.



DE PEREGRINANTE CIVITATE DEI.
[Col. 0253]


TRACTATUS PRIMUS. DE PRAEPARATIONE MATERIAE CIVITATIS DEI.
[Col. 0253D]

Cupienti mihi toto desiderio verbo Domini parere dicentis: Operamini non cibum qui perit, sed qui permanet in vitam aeternam (Joan. VI), nihil ad hoc inpraesentiarum commodius occurrit, quam ut civitati Domini virtutum, cujus pars peregrinatur in terris, pars coronata triumphat in coelis, aliquid obsequii mei studeam impertiri. Nam etsi aurum aut lapides pretiosos non sufficiam exhibere, si saltem pilos caprarum obtulerim (Exod. XXV), nonnihil [Col. 0254D] in opus Domini inveniar contulisse. Et quia laboborantem agricolam oportet primum de fructibus suis percipere (II Tim. II), expedire mihi visum est, primo in civitatis ipsius consideratione, diutius immorari, ut tali commoratione ejus tandem civis per Dei misericordiam merear inveniri. Dehinc ipsius statum studiosus describendo etiam alios ad habitationem ejus instanter provocare, ut nonnullos ei cives, si Dominus concesserit, inveniat collegisse. Sed ad haec quis idoneus, nisi quem tu, Domine, dignum effeceris per tuam gratiam? Quia nullus est [Col. 0255A] dignus inventus, qui non ab ea indignus fuerit praeventus. Fateor, Domine, fateor me indignum; scio me insufficientem; nec aliunde quidem quam de tua confisus gratia opus istud aggredior. De ipsa me confidere docet sola illa pietatis tuae ineffabilis affluentia, qua praeter merita mea, ad bona si qua feci, me semper praeveniri, et in eis promoveri innumeris experimentis probavi. Ad te igitur nunc, Pater luminum, solito more confugio; te invoco, Deus meus, Deus veritas, in quo, et a quo, et per quem vera sunt, quae vera sunt omnia; Deus sapientia, in quo, et a quo, et per quem sapiunt, quae digne sapiunt omnia; Deus vera ac summa vita, in quo, et a quo, et per quem vivunt, quae vere summeque vivunt omnia; fac me vera et recte sapiendo [Col. 0255B] te vera et summa frui vita; a quo exire, est mori; in quem redire, reviviscere; in quo habitare, est vivere. Manendo in te, vivam ex te, et tu vita maneas in me; ut fructum, qui maneat, afferam ex te, non ex me. Ex te fuit, quod prophetae tuo David de tua revelatum est civitate, quodque mihi de eadem per eum revelatur. Quod si et aliis revelatum fuerit per me, non erit ex me, sed ex te. Jam ergo quid intus manens a te audierit, quid apud te viderit David, quid foris ad nos exiens eructaverit, audiamus. Fundamenta ejus, inquit, in montibus sanctis (Psal. LXVI). Hunc psalmum in nostri operis ponimus fundamento, ne a propheticae et catholicae regulae rectitudine in aliquo deviemus. Hic igitur psalmus [Col. 0255C] septem distinguitur versibus, quibus septiformis exprimitur nostrae civitatis profectus. In primo et secundo versu agitur de civitatis ipsius fundatione, et gloriosa portarum seu murorum consummatione. In tertio de communis asyli in medio civitatis collocatione. In quarto de civitatis populatione; in quinto de ejus informatione; in sexto de confirmatione; in septimo de consummatae civitatis laetabunda dedicatione: et haec omnia in aedificatione sine reaedificatione Jerusalem in Veteri Testamento reperiuntur distincta. In aedificatione sub David, in reaedificatione sub Esdra et Nehemia, fundamenta posita, muri aedificati, portae cum seris et vectibus statutae leguntur. Asylum vero commune praeter civitates refugii, templum Jerosolymitanum omnibus [Col. 0255D] creditur exstitisse; non ad quod congregaret impios quorumlibet impunitas delictorum, ob quam causam asylum Romuleum legitur institutum; sed in quo pro delictis universi satisfacientes impii a suis iniquitatibus mundarentur, juxta illud prophetae, Verte impium, et non erit (Prov. IX). De populatione in Esdra sic legitur: Postquam aedificatus est murus, et posui valvas (II Esdr. VII), etc. Deus dedit in corde meo, et congregavi optimates et magistratus, et vulgus, ut recenserem eos (Ibid.). De informatione in Nehemiae historia ita legitur: Aperuit Esdras librum coram omni populo; super universum quippe populum eminebat, et cum aperuisset eum, stetit omnis populus. Et benedixit Esdras Domino Deo magno, et respondit omnis populus: Amen, amen, elevans manus suas [Col. 0256A] et incurvati sunt; et adoraverunt Deum proni in terram. Porro levitae silentium faciebant in populo ad audiendam legem; populus autem stabat in gradu suo. Et legerunt in libro legis Dei distincte et aperte ad intelligendum, et intellexerunt cum legeretur (II Esdr. VIII). Et in sequentibus: Vicesima quarta die mensis convenerunt filii Israel in jejunio et saccis; et humus super eos. Et separatum est semen filiorum Israel ab omni filio alienigena; et steterunt, et confitebantur peccata sua, et iniquitates patrum suorum. Et consurrexerunt ad standum; et legerunt in volumine legis Domini Dei sui, quater in die, et quater confitebantur, et adorabant Dominum Deum suum (II Esdr. IX). De confirmatione ejusdem in sequentibus libris sic legitur: Super omnibus his percutimus [Col. 0256B] foedus (Ibid.), etc. Item: Habitaverunt autem principes populi in Jerusalem; reliqua vero plebs misit sortem, ut tollerent unam partem de decem, qui habitaturi essent in Jerusalem civitate sancta, novem vero partes in civitatibus (II Esdr. XI). Confirmationem autem hic dicimus, non solum qua populus Domino suo, sed et Dominus populo suo quarumdam immunitatum promissionibus obligatur, sicut sub Moyse factum legimus, ubi dicitur: Audi Israel: Dominum elegisti hodie, ut sit tibi Deus, et ambules in viis ejus, et custodias caeremonias illius et mandata atque judicia, et obedias ejus imperio. Et Dominus elegit te hodie, ut sis ei populus peculiaris, sicut locutus est tibi, et custodias omnia praecepta illius; et faciat te [Col. 0256C] excelsiorem cunctis gentibus quas creavit (Deuter. XVI). Item: Omnis locus quem calcaverit pes vester, vester erit. A deserto, et a Libano, et a flumine magno Euphrate usque ad mare occidentale erunt termini vestri (Deut. XIII). Haec Dominus non solum Israelis populo per Moysen promisisse, sed et patribus jurasse perhibetur, sicut est illud: Per memetipsum juravi, dicit Dominus (Isai. XLV; Jerem. XLIX). Tali privilegio se munitum quondam gloriabatur populus Judaeorum. Sed longe digniori privilegio insignitus est populus Christianus; de quo, quod Dominus donaverit, suo loco dicemus. Dedicationem muri ac totius civitatis ab Esdra et Nehemia factam legimus in hunc modum: In dedicatione autem muri Jerusalem requisierunt levitas de omnibus locis suis, ut adducerent [Col. 0256D] eos in Jerusalem, et facerent dedicationem (II Esdr. XII), etc. Haec de historia Veteris Testamenti ponenda duximus, ut solide fundamento secure superaedificemus. Pro hac igitur septiformi sancti Spiritus operatione Ecclesia septies laudem Domino dicit in die (Psal. CXVIII). Et sicut in aedificatione domus suae sapientia columnas septem legitur excidisse, sic certis et distinctis anni temporibus Ecclesia septem praedicta solemniter commendando Deum noscitur collaudare, ut his divinae laudis praeconiis, velut septem suffulta inveniatur columnis. Haec autem plenius explicanda singula singulis propositi psalmi versibus reservamus. Sed priusquam ad psalmi principium accedamus, de ipsius psalmi titulo aliquid dicendum esse videtur. [Col. 0257A] Titulus hic est [psalmus cantici filiis Chore (Psal. LXXXVI)]. Quid est autem illud, psalmum cantici filiis Chore convenire, nisi ut opere impleant, quod voce decantant, qui filii esse Chore, illius scilicet calvi (hoc enim Chore sonat), qui in Calvariae loco suspensus est, non solum sacramento, sed et re sacramenti; non solum adoptione, sed etiam imitatione, seipsos decalvando, et superflua quaeque resecando, contendunt? Tales plane filios Chore, mundos scilicet et rectos corde, ferventesque opere decet collaudatio, ut nec vita a voce, nec vox a cordis discrepet puritate; alioqui non erit speciosa laus in ore peccatoris (Eccles. XV). Aliud etiam ex hoc titulo attendendum quod, sicut titulus psalmum praecedit, sic fundationem civitatis, quae in principio [Col. 0257B] psalmi describitur, quaedam praeparatoria praecesserunt, ut impleretur illud Salomonis: Praepara foris opus tuum, et diligenter exerce agrum tuum, ut postea aedifices domum tuam (Prov. XXIV). Hoc quoque in Ecclesia, quae ipsa civitas est, singulis annis et mystice figurari, et actu ipso cernimus repraesentari. Ipsa siquidem suae fundationis in Christi Nativitate celebratura mysteria, ipsius Dominicae Nativitatis venerandam memoriam praedicta consideratione quatuor consuevit Dominicalibus officiis praevenire.

Hujus rei si mysterium diligenter attendimus, invenimus quatuor aetatibus praeparatum et praenuntiatum multifarie multisque modis Dominicum fuisse [Col. 0257C] adventum: ab Abraham scilicet usque ad Moysen, a Moyse usque ad David, a David usque ad transmigrationem Babylonis, a transmigratione Babylonis usque ad Joannem. Nam duae quae praecesserunt aetates, velut infantia mundi et pueritia, minus aptae, minusque habiles ad veritatis cognitionem inventae sunt. Vel, si libet ab Abraham usque ad David secundum Evangelium unam computare aetatem (Matth. I), dicemus a Noe usque ad Christum quatuor praecessisse. Quae autem in his aetatibus quatuor facta fuerit Domino suae praeparatio civitatis, plenius in sequentibus exponemus, cum coeperit libri materia plenior apparere. Interim ipsam materiam tantummodo praelibare sufficiat, ut nec nostro operi qualiscunque desit praeparatio, qua lectoris [Col. 0257D] animus excitatus ad intelligenda quae sequuntur, et tenenda memoriter, praeparetur. De omnibus igitur quae quatuor praedictis aetatibus praeparata noscuntur, unum ad praesens excerpimus, quod ad tituli prosecutionem sufficiet explicasse. Illis siquidem aetatibus sacra a Deo Scriptura noscitur praeparata, quae in totius civitatis constructione caementi locum obtineat, ad inaequalium coaequationem et dissidentium conglutinationem. Non enim in civitate Domini bitumen locum habet, quo Babylonii in suo opere usi sunt pro caemento. Bitumen quippe quod naturaliter de terra oritur, astutia est naturalis, quae prudentia carnis inimica est Deo. Prudentia vero spiritus, quae de sacrae Scripturae velut divini caementi compagine generatur, vita et pax, Et quia [Col. 0258A] caementum de diversis rerum generibus conficitur, voluit Deus singulis praedictis aetatibus singula coadunare, quae ad hujus caementi confectionem necessaria videbantur. Quae autem sint illa, caementum quod manu pontificis sit in consecratione altaris, manifeste declarat. Illud autem ex aqua, et vino, et calce, et cineribus fieri solet. Non enim sal quod aquae miscetur, inter haec duximus numerandum, cum ipsum nonnisi aqua coagulata esse noscatur. Haec ergo quomodo summus pontifex Deus diversis temporibus praeparaverit, et praeparata tandem suo operi adaptaverit, attendamus. Ab Abraham siquidem usque ad Moysen labentium actuum bonorum sive malorum historiam texendo velut aquas fluentes in uno Genesis libro, ac si in uno videtur loco congregasse. [Col. 0258B] Inde est quod licet illae actiones velut aquae labentes cum sua aetate effluxerint, adhuc tamen sacrae Scripturae caemento per lectionis revolutionem in legentium memoria integrae permanere noscuntur. Et licet huic aquae vinum spiritualis intelligentiae permistum reperiatur; sequenti tamen aetati, a Moyse scilicet usque ad David, vinum spiritualiter attribuitur, in qua mordaces legis praeceptiones et prohibitiones traditae a Domino, susceptae a populo, et ipsa sui novitate vini austeritatem inportasse leguntur. A David autem usque ad transmigrationem Babylonis viri perfecti velut lapides vivi igne Spiritus sancti excocti, suis operibus futura praesignantes, et prophetico spiritu ventura praedicentes, pluribus librorum monimentis firmitatem [Col. 0258C] calcis Christianae fidei paraverunt, qua calce formari et solidari in fide discipulos suos volebat Petrus apostolus, dicens: Habetis firmiorem propheticum sermonem, cui benefacitis attendentes, tanquam lucernae lucenti in caliginoso loco (II Petr. I). A transmigratione Babylonis usque ad Joannem cineres sunt cribrati, cum Judaici populi reliquiae multis tribulationum angustiis vexatae, et suas miserias per Scripturae seriem ad posteros transmittentes, non aliud innuisse videntur, quam nostrae aetatis fini similia esse praeparata; adeo ut semper et praeteritorum cinerum recordatione, et futurorum exspectatione humiles in prosperis, et fortes inveniamur in adversis. Cinis quippe, cum sit materia vilis, in [Col. 0258D] caemento tamen non vilem habet effectum, cum et illud durabilius et tenacius reddat. Hoc caemento Dominus in suae civitatis aedificatione usus, omnibus fere suis et dictis et factis illud studuit coaptare. Unde et dicebat: Si crederetis Moysi, crederetis forsitan et mihi: de me enim ille scripsit. Et illud: Scrutamini Scripturas; illae enim testimonium perhibent de me (Joan. V). Et quia longum esset retexere omnia, quae in Evangelio de Veteri Testamento assumuntur, sive quae in eo de ipsius nativitate, circumcisione, apparitione, hypapante, baptismate, praedicatione, morte, sepultura et resurrectione praenuntiata reperiuntur, illud ad praesens ponere sufficiat, ubi praedicta quatuor nominatim legitur expressisse, dicens: Haec sunt verba quae locutus sum [Col. 0259A] ad vos, cum adhuc essem vobiscum; quoniam necesse est impleri omnia, quae scripta sunt in lege Moysi, et prophetis, et psalmis de me. Quoniam sic scriptum est, et sic oportebat pati Christum, et resurgere a mortuis tertia die, et praedicari in nomine ejus poenitentiam et remissionem peccatorum in omnes gentes, incipientibus ab Jerosolyma (Luc. XXIV). Ecce hic manifeste totam Scripturam veterem in legem et prophetas, et psalmorum nomine agiographa distinguendo concludit. Habemus igitur vinum in lege, calcem in prophetis, cineres in agiographis, et singulis horum historiae aquam permistam; imo per aquam historiae singula haec sibi invicem permista et conglutinata unum caementum efficere comprobantur. Et haec forsitan est illa rota, quam vidit [Col. 0259B] Ezechiel, quatuor habentem facies per quatuor partes ire.



De rota quatuor habente facies, et per quatuor partes ambulante.

Historia siquidem humanos actus more humano retexendo, faciem hominis manifeste praetendit. Lex vero Moysi praeceptorum et prohibitionum jugo colla subditorum atterens, vituli colligati faciem repraesentat; prophetia comminationum et promissionum sublimiora contingens, perspicacitatem aquilae imitatur. Agiographa duris invectionibus, et asperis increpationibus leonis rugitum exprimere manifeste noscuntur, qualia in psalmis, ut est illud: Filii hominum usquequo gravi corde (Psal. IV), in Daniele et Esdra expressa saepius replicantur. Quod [Col. 0259C] autem per quatuor partes haec ire dicuntur, illud manifeste innuit quod historia ad sola respicit praeterita, velut aqua praetercundo deficiens et defluens in abyssum. Secundum sensum vero spiritualem, tota ipsa Scriptura Veteris Testamenti futura prospiciens in anteriora se extendit, triplicem Christi praenuntians adventum; vel primum, qui ocultus fuit et humilis, et jam nobis est praeteritus; vel secundum, qui praesens quotidie a sanctis intimus sentitur et dulcis; vel tertium, qui manifestus et terribilis in fine temporum exspectatur. Hi tres adventus ita Scripturae veteri inveniuntur inserti, ut nunc omnibus congruere, nunc singulos separatim tangere videatur. Quod manifeste cernimus in [Col. 0259D] Threnis Jeremiae, quos quadruplici distinguens alphabeto, unum ad ruinam terrenae Jerusalem, reliqua ad triplicem Ecclesiae casum direxisse videtur. Sicut enim terrena Jerusalem prius de gloria regni, postea de gloria sacerdotii, tertio de legalium caeremoniarum observantia legitur corruisse: et, sicut templum primo a Chaldaeis destructum, secundo a Graecis profanatum, tertio a Romanis penitus invenitur deletum; sic spiritualis Jerusalem, quae est Ecclesia, prius a sacerdotalis auctoritatis humilianda est gloria et dignitate, secundo a Christianae religionis virtute, et sanctitatis simplicitate casura, secundum quod prophetans Apostolus: In novissimis, inquit, diebus erunt homines seipsos amantes, cupidi, elati, voluptatum amatores magis quam Dei, habentes [Col. 0260A] quidem speciem pietatis, virtutem autem abnegantes (II Tim. II). Tertio ipsam pietatis est speciem relictura, et totius ecclesiastici ordinis formam etiam exteriorem rejectura. Quod forte ipsa Ecclesia in eo praefigurat, quod tribus diebus ante resurrectionem Domini ingloriam, indecoram et moerentem se exhibet, eo quod communem omnium resurrectionem, et ultimum Christi adventum talia praeventura indubitanter exspectet.



De tribus diebus praecedentibus Dominicam Resurrectionem, et de septem antiphonis solemnibus Adventus Domini.

Quod praefigurari manifeste dignoscitur in eo quod praedictis tribus diebus horae canonicae sine [Col. 0260B] solito initio et fine dicuntur. Nam ex principio et fine in musica forma dijudicatur. Quod autem, Dominus vobiscum, Oremus, et Kyrie eleison supprimuntur, sanctitatis insinuat defectum. Nam quod Gloria omnino reticetur, quem hodie Ecclesia obtinet, gloriae apicem innuit aliquando de medio tollendum. Non tamen subito haec gloria abscondetur. sed paulatim processu temporis minuetur, sicut a Dominica in passione Domini in missa tantum, ubi specialiter gloria sacerdotalis refulget, incipit reticeri. Haec etiam distinctio in praedictis Threnis reperitur, cum in secundo alphabeto pollutum regnum et dejecti principes, et omne cornu confractum deploratur; in tertio propheta se esse virum videntem paupertatem lamentatur; in quarto obscuratum [Col. 0260C] aurum, et colorem optimum plangit esse mutatum. Quae licet de ultimo Christi adventu specialiter dicta intelligantur, multa tamen in eisdem alphabetis ad primum et secundum specialius referuntur. Sicut autem in Ecclesia Domini resurectio et ea quae praecedunt, in preparationem ultimi adventus celebrantur, sic et ea quae primum Christi praecesserunt adventum, in ipsius sunt facta praeparationem, et ea quae singulis annis de primo ejus adventu solemniter recoluntur, medii adventu praeparatoria esse noscuntur. Quod in illis septem solemnibus apparuit antiphonis, quae in praeparatione Nativitatis Dominicae decantantur: quarum primis quatuor, illorum Patrum qui praedictis quatuor [Col. 0260D] aetatibus Scripturas ipsas ediderunt, clamores et desideria exprimuntur. Nam tribus quae sequuntur, ipse triplex Christi adventus ab eisdem praedictis Patribus praevisus et desideratus innuitur. Quatuor etiam praedictis antiphonis quatuor secundi adventus praeparatoria ostenduntur. Nam per primam excitantur corda torpentium ad surgendum, secundum illud: Media nocte clamor factus est, ecce sponsus venit (Matth. XXV). Secunda excitatos admonet ad ornandum, quo sponsus suscipiendus est, locum, juxta illud quod sequitur in Evangelio: Tunc surrexerunt omnes virgines illae et ornaverunt lampades suas. Tertia ad obviandum, secundum illud: Exierunt obviam sponso et sponsae. Quarta ad intrandum, sicut dicitur: Quae paratae erant, [Col. 0261A] intraverunt cum eo ad nuptias, et clausa est janua (ibid.). Cujus januae claviger est et clavis: cui vult claudens, ita ut nemo aperiat; cui vult et quando vult aperiens, ut nemo claudat: ille qui in quarta antiphona ad veniendum vocatur, et clavis David nominatur. Aliis enim quae praediximus, alias tres antiphonas facile lector diligens assignabit. Patet igitur, ea quae primum Christi praecesserunt adventum, praeparatoria tantum nostrae fuisse civitatis; ipso vero Christi primo adventu civitatem ipsam fundatam atque munitam: nam per secundum ipsius adventum quotidie adunatur et informatur; tertio tandem adventu plene ab eo confirmanda, et laetantibus omnibus tam angelis quam hominibus dedicanda. Haec enim primo Christi adventu praeparata [Col. 0261B] quodammodo videntur potius quam completa. Complebuntur autem, cum signis omnibus decedentibus res succedent, fides transibit in speciem, umbra in veritatem. Interim, dum durat umbra, sciens Christus signa esse necessaria, et ad res ipsas praeparatoria, talia agere voluit, quae et res essent praecedentium signorum, et signa rerum futurarum. Praesignavit enim fundationem civitatis suae in sua nativitate, initiationem in circumcisione, adunationem in apparitione, informationem in sacramentorum institutione, confirmationem in passione, secundum illud Apostoli: Ubi est testamentum, mors necesse est intercedat testatoris; testamentum enim in mortuis confirmatum est. Alioqui nondum valet, dum vivit qui testatus est, unde nec quidem [Col. 0261C] sine sanguine dedicatum est (Hebr. IX). Quae dedicatio sicut triplex fuit in Veteri Testamento, prima tabernaculi, secunda et tertia civitatis et templi; sic ultimam et plenam nostrae civitatis dedicationem duae praecessise in Novo Testamento et praefigurasse noscuntur: prima in Purificatione, sive hypapante, Domini, quae et apud nos festum luminum nominatur; quo nomine apud veteres, vocatam legimus dedicationem; secunda in missione Spiritus sancti, quando congregati in unum Apostoli Spiritu sancto leguntur baptizati (Actor. II). Et quia signis peregrinantes et militantes praecipue uti solent, recte peregrinanti et militanti civitati signa dantur. Quia quandiu sumus in corpore, peregrinamur à Domino [Col. 0261D] (II Cor. VI), et quandiu militia est hominis super terram (Job. VII), visibilium signorum scala ad invisibilia necesse habemus uti, secundum quod Apostolus ait: Invisibilia Dei per ea quae facta sunt intellecta conspiciuntur a creatura mundi (Rom. I). Creatura, ait, mundi, non coeli; illa enim scala non indiget solium jam tenens. Filii autem Chore, qui Thau signatum habent in frontibus suis (Ezech. IX), qui vocatos se reputant ad cinerem et ad calvitium, qui ea quae prima fronte apparent, visibilia scilicet, temporalia esse cognoscunt, et ad aeterna et anteriora se extendunt, ut ait beatus Augustinus; tales, inquam, calvi et peregrini et advenae super terram et peregrinantis civitatis cives signa suae militiae recognoscunt, et suae civitatis cantaturi canticum; [Col. 0262A] sic activae vitae psalterium assumunt, ut semper ad contemplativam transire contendant. Cujus finis est et satietas beata Trinitas unus Deus, qua sola fruentes efficiuntur beati. Quae quia, dum peregrinamur a Domino, sicut est, a lippientibus videri non potest, voluit Dominus suae civitati visibilem quamdam proponere Trinitatem, qua humana infirmitas in exsilio per ea quae usu didicit confricata incalesceret, ut sic ad ea quae non didicit tandem assurgens perveniret. Haec intelligens discipulus ille quem dilexit Jesus, duas trinitates in suis scriptis proposuit, unam in coelis, aliam testimonium dantem in terris, innuens quod frustra quis ad testimonia aspiraret, si insensibilis Trinitatis testimonium non haberet. De quo ita ait: Tres sunt qui testimonium [Col. 0262B] dant in terris; spiritus, aqua et sanguis: et hi tres unum sunt (I Joan. V). Tria siquidem, ut ait beatus Augustinus, novimus de corpore Domini exisse, cum penderet in ligno: primum spiritum, juxta illud: Inclinato capite, emisit spiritum (Joan. X); deinde, quando latus ejus lancea perforatum est, sanguinem et aquam.

Haec tria cum diversas habeant singula quaeque substantias, non sunt unum. Sed si ea quae his sunt significata attendimus, occurrit beata Trinitas unus Deus, Pater et Filius, et Spiritus sanctus, ut nomine Spiritus accipiamus significatum Deum Patrem, secundum illud: Spiritus est Deus (Joan. IV); nomine autem sanguinis Filium, secundum quod Verbum caro factum est; nomine vero aquae Spiritum [Col. 0262C] sanctum, sicut ait evangelista: Hoc autem dixit de Spiritu, quem accepturi erant credentes in eum (Luc. VII). Haec Augustinus. Ad hanc igitur Trinitatem volens Dominus Jesus seipsum nobis parare viam, tria in his tribus instituit sacramenta, quibus interim anima lippiens mundaretur, et exerceretur; exercitata dilataretur, dilatata tandem caperet quod capere non poterat otiosa. In aqua quippe sacramentum baptisimi instituit; in sanguine sacramentum altaris, dicens: Hic calix novum testamentum est in sanguine meo (I Cor. XI); in Spiritu sacramentum confirmationis, quod apostolis Spiritus sancti igne etiam visibiliter confirmans et corroborans, eumdem Spiritum aliis manum impositione [Col. 0262D] tradentibus, signis diversarum linguarum Dominus voluit commendari, igne suae praesentiae sordes universas purificans, hominem innovat et immutat. Et licet haec tria sacramenta unum non sint, una tamen est operatio Trinitatis in tribus, et in singulis trina. In baptismate spe talis apparui operatio Spiritus, per columbam; mysterium Eucharistiae passione sua specialiter Filius consecravit; in confirmatione Pater specialiter visus est operari, qui, misso Spiritu apostolorum corda invisibili illustravit potentia. In confirmatione igitur Pater corroborat; in traditione Eucharistiae Filius noctis illius tenebras, qua comedebantur carnes agni veteris, sapienter illustrat; in baptismate Spiritus sanctus igne suae praesentiae sordes universas [Col. 0263A] purificans hominem innovat et immutat. Et quia inseparabilis est operatio Trinitatis, eadem tria in singulis tota Trinitas operatur. Tres itaque sunt qui in tribus sacramentis operari probantur, et tres unum sunt: aliter enim tota Trinitas nobis eisdem substantiis commendatur. Spiritus enim qui orantes facit, et gemitibus inenarrabilibus interpellat pro nobis (Rom. VIII), orationis devotionem commendat; eleemosynam, quae aqua Dei interpretatur, aquam manifeste designat. Confessionis et poenitentiae ruborem sanguis significando demonstrat. Et haec sunt quae testimonium dant in terra, quoniam his fructibus in terra homines cognoscuntur. Dant etiam exterius testimonia latentium intus virtutum; oratio scilicet humilitatis, [Col. 0263B] abstinentia castitatis, eleemosyna charitatis. In quibus virtutibus quam expressim appareat vestigium Trinitatis, ex sequentibus manifeste liquebit. Interim extra portam veteris Jerusalem et terrenae, et in Calvariae loco, id est in vitae novitate, filii Chore triplici praedictae Trinitatis insigniti imagine ponant signaculum supra frontem, super cor, super brachium suum, velut in superliminari, et super utrumque postem, operis scilicet et cognitionis, ut corde credatur ad justitiam, fides per dilectionem operetur ad Dei gloriam (Rom. X); in fronte, id est in aperto, fiat confessio ad salutem (ibid.). Contempletur etiam in prima Trinitate unitatem trinae significationis, in secunda unitatem trinae operationis, [Col. 0263C] in trina trinum effectum unius affectionis sive intentionis. Ad unum enim intentionem dirigere in tribus illis docet Dominus in Evangelio dicens: Cum oras, intra in cubiculum (Matth. VI), etc., manifeste ostendens, orationem, eleemosynam et jejunium ad illum referenda esse, qui videt in abscondito, dicens: Qui videt in abscondito, reddet tibi (ibid.). Quod si adhuc altius et subtilius hujus testimonii mysterium perscrutari placet, terminetur ad praesens hic sermo, ne, si fuerit nimis prolixus, fiat etiam taediosus. Ille igitur semper Alpha et sit nostri sermonis, qui initium est et finis universorum, et sine initio et fine permanet in saecula saeculorum, Amen.



TRACTATUS II. DE CARACTERE, TITULO ET TESTIMONIO, QUIBUS CIVES SUOS CHRISTUS INSIGNIRI VOLUIT.
[Col. 0263D]

Postquam primus homo de terra terrenus, terrenis civitatibus et habitatoribus terrena sapientibus mundum implevit, veniens novus homo de coelo coelestis, et coelestem in terris civitatem volens aedificare, cives suos qui coelestia saperent a terrenis civibus voluit sui characteris signo distingui, titulo praenotari, testimonio communiri. Signum fuit decalvatio, titulus filiatio, testimonium secretiori familiaritate probata amicitiae certitudo. Signum siquidem et imago terreni fuit in terrenis crescere, multiplicari, dominari. Sic quippe protoplastis dictum est: Crescite et multiplicamini, et replete terram, et subjicite eam; et dominamini piscibus maris, et volatilibus coeli, et bestiis terrae, omnique reptili [Col. 0264A] quod movetur in terra (Gen. I). Novus autem homo signum novitatis suis sequacibus tribuens ait: Qui non renuntiaverit omnibus quae possidet, non potest meus esse discipulus (Luc. XIV). Et illud: Si quis vult post me venire, abneget semetipsum, et tollat crucem suam, et sequatur me (Matth. XVI). Illud etiam: Qui reliquerit patrem aut matrem, aut uxorem, aut filios, aut agros, propter nomen meum, centuplum accipiet, et vitam aeternam possidebit (Matth. XVII). Ecce quomodo calvus noster omnibus temporalibus suos vult decalvari, ut libera facie, et aperta fronte aeterna desiderent, et sine impedimento oculos ad coelum levent. Cives terreni a fructu frumenti, vini et olei sui multiplicati sunt (Psal. IV). Cohaeredes Christi in spe singulariter constituti in [Col. 0264B] pace in idipsum dormiunt et requiescunt (ibid.). Licet enim multi ex eis bonis temporalibus abundantes, minime decalvati, sed multis etiam superfluitatibus frontem opertam et oneratam habere videantur, tamen qui veri Christi concives sunt, sic utuntur illis, quasi jam non utantur, non ponentes spem in incerto divitiarum, nec in luxu deliciarum gaudentes, sed mortem habentes prae oculis, se eis jamjamque non dubitant carituros. Nil quippe sic amorem mundi in homine mortificat, sicut meditatio mortis. Unde scriptum est: Memorare novissima tua, et non peccabis (Eccli. VII). Nihil enim certius morte, nihil incertius hora mortis. Hos in magni patrisfamilias domo ministros potius dixerim, quam [Col. 0264C] filios vel amicos. Tales videntur fuisse patres Veteris Testamenti, qui signum acceperunt circumcisionis, non titulum filiationis, aut testimonium amicitiae specialis. Cum enim dictum sit ad eos: Ego Dominus Deus vester (Levit. XXIII). Ego Deus Abraham, et Deus Isaac, et Deus Jacob (Exod. III), nunquam tamen legitur eis dictum: Estote misericordes sicut et Pater vester coelestis misericors est (Luc. VI); aut: Pater vester coelestis dabit spiritum bonum petentibus se (Luc. VI). Et cum testimonium acceperit Abraham divinum: Nunc cognovi quod timeas Deum (Gen. XXII), non tamen meruit audire quod dictum est apostolis: Vos autem dixi amicos, quia omnia quaecunque audivi a Patre meo, nota feci vobis (Joan. XV). Filiorum titulus hic est: Omnis qui natus est [Col. 0264D] ex Deo, non peccat, quia generatio divina conservat eum, et malignus non tangit illum. In hoc manifesti sunt Filii Dei, et filii diaboli (I Joan. V). Et illud: Quod natum est ex Deo, vincit mundum (Joan. III), ut sit titulus coelestis generationis victoria tentationis: et, sicut qui filius est per naturam mundum cum suo principe triumphavit, sic mundi victores sunt, quotquot sunt filii adoptionis. Amici testimonium vox sponsi est, auditui amici dans gaudium et laetitiam, sive ad amicum directa, ut est illud: Surge, propera, amica mea, columba mea, formosa mea, et veni (Cant. II), sive de amico ad alios facta, sicut ait Dominus de Joanne: Quid existis in desertum videre? Prophetam? Etiam dico vobis, et plusquam prophetam (Matth. XI), etc. Hoc geminum amici [Col. 0265A] testimonium plenius postea prosequemur, si prius ministrorum et filiorum testimonia sufficienter fuerint explanata. Quod enim inter signa et titulos et testimonia distinximus, inde est, quia non omnia testimonia, signa vel tituli dici possunt. Signa tamen et tituli aliqua testificando testimonia merito nuncupantur. Inde est etiam quod in Romana Ecclesia levitae cardinales, velut quidam Dominicae mensae ministri in signis sigillorum suorum titulos non assignant, quod solis presbyteris cardinalibus velut filiis est concessum. Nam episcopi amicorum vice fungentes, quanto viciniores sponso, tanto vocem ejus familiarius audiunt, et de secretioris familiaritatis testimonio gratulantur. Singulis igitur a sponso pro meritis testimonium redditur; et ne [Col. 0265B] testimonium istud nutare videatur, tota Trinitas ei astipulatur. Tria sunt igitur, quae ministris circa transitoria occupatis velut in terra testimonium dare noscuntur, spiritus, aqua et sanguis. Per haec, si non sit taediosum lectori, quae sunt dicta repetere, eleemosynam, jejunium et orationem diximus designari.

Haec testimonia Scripturae sacrae Veteris atque Novae testimoniis innumeris roborantur. Dicuntur enim et verba sacri eloquii testimonia, quia perhibent testimonium, mandata Dei vera esse, justificata in semetipsa, desiderabilia super aurum et lapidem pretiosum multum, et dulciora super mel et favum (Psal. XVIII). Ne autem impossibilia crederentur, perhibent etiam testimonium multos ea servasse. Unde [Col. 0265C] subditur: Etenim servus tuus custodit ea (ibid.). Et ne infructuose ea servasse videretur, etiam de retributione non tacet, cum dicitur: In custodiendis illis retributio multa (ibid.). Et quia, sicut retributio obedientes, sic damnatio manet transgressores, recte etiam judicia nuncupantur. In istorum mandatorum sive judiciorum Dei testimoniis delectabatur Propheta, sicut in omnibus divitiis, dicens: Adhaesi testimoniis tuis, Domine (Psal. CXVIII). Et illud: Testimonia tua meditatio mea est, et consilium meum justificationes tuae (ibid.). Nos quoque si haec testimonia meditando diligentius perscrutemur, praedicta testimonia Scripturae sacrae testimoniis innumeris commendantur. De jejunio et oratione ait Propheta: [Col. 0265D] Ego autem cum mihi molesti essent, induebam me cilicio. Humiliabam in jejunio animam meam, et oratio mea in sinu meo convertetur (Psal. XXXIV). De eleemosyna: Mutuabitur peccator, et non solvet, justus autem miseretur et tribuet (Psal. XXXVI). Et illud: Dispersit, dedit pauperibus, justitia ejus manet in saeculum saeculi (Psal. CXI). Joel quoque de jejunio et oratione sic ait: Convertimini ad me in toto corde vestro, in jejunio et fletu et planctu (Joel II). De eleemosyna: Frange esurienti panem tuum, et egenos vagosque induc in domum tuam; cum videris nudum operi eum (Isa. LVIII). In Tobia quoque legitur: Bona est oratio cum jejunio et eleemosyna (Tob. II). Et illud: Si multum tibi fuerit, abundanter tribue; si exiguum, etiam libenter illud impertire (Tob. IV). [Col. 0266A] Haec et alia, quae in Veteri et Novo Testamento commendata leguntur, verba et exempla omnia ponere supersedemus, ne pariat copia congesta fastidium. Et tamen quae Jesus legitur coepisse facere et docere, non credidi omittenda. Ipse quippe salutem humani generis operaturus in medio terrae, post baptismum suum mox ab oratione et jejunio duxit incipiendum. Unde et legitur, quod eo baptizato et orante, et apertis super eum coelis, ductus sit in desertum a spiritu, ubi cum jejunasset quadraginta diebus, et quadraginta noctibus, postea esuriit (Matth. III). Haec usque ad passionem suam postea nunquam omittens, sic alternatis vicibus exercuit, ut non unum confunderetur ab altero; sed noctem orationi deputans, diem jejunio, praedicationi et curationi, pertransivit [Col. 0266B] benefaciendo et curando oppressos a daemonio (Act. X). Nec solum exemplo nos ad haec studuit invitare, sed etiam verbis commendare curavit, dicens: Hoc genus non ejicitur, nisi in oratione et jejunio (Matth. XVII). Dulcedo siquidem orationis et intimae compunctionis affectio male dulces carnis affectiones, et immissiones per angelos malos (Psal. LXXVII) extundere consuevit. Jejunium vero exterius adhibitis tentationibus et occasionibus peccati obviando resistit. Eleemosyna jejunio et oratione mundatis, sanitatis gaudia et munera gratiarum acquirit, sicut ait Dominus: Date et dabitur vobis. In ea quippe mensura, qua mensi fueritis, remetietur vobis (Luc. VI). Et Apostolus: Qui parce seminat, parce et metet; et qui seminat in benedictionibus, de [Col. 0266C] benedictionibus et metet (II Cor. IX). Tunc enim oratio ad Deum directa sine offendiculo penetrat coelos, cum jejunio et eleemosyna velut duabus alis ab infimis evecta, jejunio velut sinistra adjuvatur, eleemosyna velut dextera et fortiori proficit et gubernatur. Ala jejunii tres pennas habet principales. Jejunandum est enim ab illicito actu, ab illecebroso motu, ab illiciente affectu. Tres quoque eleemosynae pennae sunt principales, ut subveniat quis proximo sermone, subveniat de suo, vel deserviendo ei, vel orando pro ipso. Haec sunt, quae primum testimonium dant in terra. Testimonium apud homines, testimonium cuique apud seipsum, et testimonium apud Deum. Apud homines testimonium justitiae, cui [Col. 0266D] innitebatur Pharisaeus ille, cum diceret: Deus gratias ago tibi; quia non sum sicut caeteri homines raptores, injusti, adulteri. Jejuno bis in Sabbato, decimas do omnium quae possideo (Luc. XV). Superbus quippe et arrogans non justum se esse tantum, sed justiorem caeteris apparere gloriabatur; et contentus testimonio hominum noluit attendere suum: cuique enim testimonium propriae perhibent actiones praedictae. Ut enim de caeteris taceam, attende quantum in abstinentiae virtute profeceris, quae omnium principium est, et fundamentum nutrixque virtutum, sine qua nullus ad reliquas est accessus. Ingredere et explora omnes conscientiae tuae recessus, quomodo se habeant interiora et exteriora tua, si forte necessaria, ne dicam superflua desint. Si [Col. 0267A] idem vultus, iidem oculi, sermo non dispar, eadem mentis tranquillitas quae fuerat, cum adessent. Hinc plane quam constans, quam firmus sis in proposito virtutis, luce tibi clarius apparebit. Apud Deum autem testimonium nobis haec praebent fiduciae, ut confidenter ad thronum gratiae ejus accedamus, qui mandata ejus fortiter adimplemus. Unde scriptum est: Fiducia magna apud Deum est eleemosyna (Tob. IV). Et alibi: In hoc cognoscimus, quoniam translati sumus de morte ad vitam, quod diligimus fratres. Qui enim habens substantiam hujus mundi viderit fratrem suum necesse habere, et clauserit viscera sua ab eo, non est charitas Patris, quae vera vita est, in eo (I Joan. III). Sed haec testimonia virtutum, quae ad meritum dantur, quantumcunque firma videantur, [Col. 0267B] signa tamen virtutum potius sunt, quam virtutes. Sunt enim bonis et malis communia; et ita a fatuis virginibus, imo et quandoque fortius quam a prudentioribus exercentur. Si enim haereticorum jejunia, orationes, eleemosynae, etiam religiosorum studiis comparentur, aut nulla, aut exigua, haec illis collata videbuntur. Sed si tradidero corpus meum, ita ut ardeat, et si distribuero omnes facultates meas in cibum pauperum, et si habuero omnem fidem, ita ut montes transferam; charitatem autem non habuero, nihil mihi prodest (I Cor. XIII). Signum est igitur haec prima et visibilis trinitas summae Trinitatis, potius quam imago: quo primo quod sit, secundo quid non sit, potius quam quid sit, agnoscatur. Credere siquidem oportet accedentem ad Deum, primo [Col. 0267C] quia est, et requirentibus se remunerator (Hebr. XI) est. Hac fide accedentium primo corda mundantur, secundum illud: Fide mundans corda eorum (Act. XV), ut mundatis cordibus ipsam intelligant veritatem, sicut scriptum est: Nisi credideritis non intelligetis (Isai. VII). Et: Beati mundo corde, quoniam ipsi Deum videbunt (Matth. V). Primum igitur est, credendo quod inquirentibus se remunerator sit, inquirere quid non sit, tandem corde mundato intelligere quid sit.

Volens igitur veritatis Magister suos discipulos paulatim ad veritatis perducere intellectum, visibilis mundo apparens, visibilia proposuit suis civibus, et in eis materiam totius suae civitatis instituit, et [Col. 0267D] formam expressit: Ut Deum trinum atque unum tota ejusdem civitatis materia praedicaret, et forma commendaret, et civium non solum lingua loqueretur, sed etiam moribus vita fateretur, donec reparata in eis imagine Trinitatis, jam non jam exterius vagando quaererent, quam in seipsis interius possiderent. Inde est, quod imperfectos et adhuc visibilia sectantes videmus exteriora fortius operari, ac duriora sustinere perfectis, quoniam qui minoratur actu, percipiet sapientiam; nec debent filii sponsi lugere, quandiu cum ipsis est sponsus. Lugeant et circumeant civitatem, qui quaerunt, et non inveniunt eum; et sint eis lacrymae panes die ac nocte (Psal. XLI), dum eis quotidie dicitur: Ubi est Deus tuus (ibid.). Quaerant, inquam, exterius bene operando, [Col. 0268A] sive diligentius exteriora rimando, quandiu interius vacare nec libet, nec licet. Studeant exterius ipsum imitando, jejunando, orando, eleemosynas erogando, quamdam sibi imprimere, licet longe dissimilem imaginem Trinitatis, nec in his tribus a simplicitate recedant unitatis, ut in uno oculorum dilectus vulneretur; ut et una intentio sit in tribus, et una virtus justitiae sit ex tribus; imo ipsae tres virtutes una sint justitiae virtus, et secundum quod ait Apostolus: Tres sunt, qui testimonium dant in terra, et tres unum sunt (Joan. III). Talibus Psalmus competit, nondum psalmus cantici; quia non est cantare canticum Domini laboranti in gemitu suo, sedenti et flenti super flumina Babylonis, manducanti panem doloris in terra aliena. Non enim [Col. 0268B] deest et talibus panis, licet canticum desit. Non enim deesse debet ministris, cum nec mercenariis desit, nec servis. Nam et mercenarii abundant panibus, et servo opus et disciplina et panis ministratur; ministris autem, qui jam de servis effecti sunt liberi, Dominus miseretur: et ne deficiant in via pro triduana exspectatione (quam forte signat illud triduum, quo Saulus nihil manducans aut bibens caecus promissum Domini exspectavit (Act. IX), tripertitum panem apponere consuevit. Hunc panem Dominus in Propheta jam fastidire, et ad filiorum panem anhelare videbatur, cum diceret: Quousque irasceris super orationem servi tui? Cibabis nos pane lacrymarum (Psal. LXXIX). Conficitur autem aliquando hic panis ex lacrymis doloris concepti de [Col. 0268C] recordatione praeteritorum malorum, quales fuerunt lacrymae Petri, quando recordatus sermonis Domini Jesu flevit amare (Matth. XXVI). Aliquando ex lacrymis pudoris, quales fuerunt Annae, cum exprobrante sibi aemula sua, quod conclusisset Dominus vulvam ejus, fleret largiter (I Reg. I); sive Susannae, cum accusata a sacerdotibus in coelum suspiciens taceret et fleret (Dan. XIII). Aliquando timoris et taedii, quales fuerunt lacrymae Eliae fugientis a facie Jezabel, cum diceret: Obsecro, Domine, tolle animam meam, neque enim melior sum, quam patres mei (III Reg. XIX); vel ipsius Domini, qui cum coepisset pavere et taedere, factus est sudor ejus tanquam guttae sanguinis decurrentis in terram (Luc. [Col. 0268D] XXII). Hoc igitur pane Dominus ipse cibari voluit, ne eum membra sua infirmiora sumere abhorrerent. Unde per Prophetam ait: Cinerem tanquam panem manducabam, et potum meum cum fletu miscebam (Psal. CI). Videtur autem plerisque hic panis ministrorum, licet minus suavis quam panis filiorum, largius eis apponi quam filiis suis; eo quod filiorum panis ex occultioribus et charioribus, ministrorum ex vilioribus et consuetis conficitur speciebus. Quanto autem adhuc remotiores a sponso, tanto dolendi de commissis, erubescendi pro neglectis, timendi de futuris, causa subest certior, et materia major. Sed jam tot fletibus satiati, ad filiorum canticum transeamus: quod titulus psalmi natalium thematum titulis insignire videtur. Titulus [Col. 0269A] quippe sequentis operis materiam, ac subjectae rei dignitatem assolet declarare: quod satis titulus ille cruci superpositus declarat, de quo prophetatum longe ante fuerat. Inscriptionem tituli ne corrumpas (Psal. LXXIV). Hujus quippe tituli in se inscriptionem corrumpit, quisquis crucifixi sanguine redemptus, factus semel calvi filius, a moribus postea paternis degenerat, et operibus mortuis a nomine salutis, quod est Jesus, et a novitate vitae, quod sonat Nazarenus, elongatus, etiam a gloria regni excluditur. De quibus scriptum est: Filii alieni mentiti sunt mihi, filii alieni inveterati sunt, et claudicaverunt a semitis suis (Psal. XVII). Filii autem regni non claudicant; quia rectus Dominus Deus noster, et recti filii ejus, ac rectos decet collaudatio. Rectos [Col. 0269B] quippe facit cognitio invisibilium et amor aeternorum, sicut curvos et claudos cura et appetitus terrenorum. Qui ergo perfecte calvi, frontem libere erigunt ad aeterna, paternae similitudinis et regiae libertatis titulis insigniti, sponso canticum nuptiale, canticum novum decantant dicentes: Dominus regnavit, decorem induit (Psal. XCII). Et illud: Quid retribuam Domino, pro omnibus quae retribuit mihi? Dirupisti vincula mea, tibi sacrificabo hostiam laudis (Psal. CXV). His psalmus cantici merito dicitur convenire, qui non jam ex tristitia, vel ex necessitate operantur; sed cantant in viis Domini, quoniam magna est gloria Domini (Psal. CXXXVII). Operantur non ex timore, quoniam timor poenam [Col. 0269C] habet, et timore poenae operari servorum potius est quam filiorum, qui ex amore et desiderio, sed non solius patris, imo potius paternae haereditatis. Istos primum, jam coelum dixerim, in quo Pater, Verbum et Spiritus sanctus testimonium dare, et tres unum esse dicuntur. In his siquidem manifestius relucet imago Trinitatis in unitate, et unitatis in Trinitate, sicut solet in filiis propriis apparere effigies faciei paternae. Sed ubi imago vel effigies, non ipsa solet esse expressior facies in rebus humanis, nec ipsa veritas, sed imago. Quaerenda est ergo haec imago in filiis; nam veritas reservatur amicis. Hanc igitur imaginem dixerim tres animae jam spiritualis virtutes, castitatem scilicet, humilitatem et charitatem. Harum virtutum praedictas tres [Col. 0269D] operationes, jejunium, orationem et eleemosynam, velut corpora aut quasi indumenta non immerito dixeris, cum et ipsae virtutibus his vegetari et vivificari habeant, et nonnisi per eas ad oculos humanos prodeant, et eos sua oblectent venustate.

Hae virtutes non aliud sunt quam quaedam affectiones animae, Spiritu sancto moderante et ordinante, ut sint ad quod esse debent, et quomodo esse debent. Affectus siquidem Amnon ad sororem, licet fuerit ad quod debuit, quia tamen non quomodo debuit, nec virtus, nec a Spiritu sancto fuit. Attendamus igitur quomodo in his virtutibus imago reluceat Trinitatis Castitas siquidem, quae est amor incorruptionis, aeternitatis nobis speciem repraesentat. [Col. 0270A] Quid enim aeternitati incorruptione vicinius? De ipsa quippe sic legitur: Incorruptio facit hominem proximum Deo (Sap VIII). Humilitas quae de vera propriae infirmitatis cognitione procedit, summae in nobis veritatis speciem praefert. In quo enim quis veritati vicinior esse potest, si verissima sui cognitione Deo attribuit, non solum quidquid boni habet, sed et bonum quod factus est; sibi omnia mala, non solum quae sentit, sed et quae fecit? Hinc oritur charitas; quia, dum per humilitatem homo sibi vilescit, nec jam in se, seu alia creatura, requiem extra Deum invenit, super omnia Deus ei dulcescit; et quanto magis creatura vilescit, tanto Creator suavius elucescit. Sed et in Creatore incipit creatura placere, quae in seipsa debet non immerito [Col. 0270B] displicere. Quid autem hac charitate summae bonitati similius, qua etiam inimici propter Deum, et amici in Deo, et Deus nonnisi propter seipsum diligitur? Per hanc quippe similes illi efficimur, qui sola bonitate sua solem suum oriri facit super bonos et malos; et pluit super justos et injustos (Matth. V). Sic sic Pater, Verbum et Spiritus sanctus, testimonium dant in coelo; in homine scilicet talibus virtutum luminaribus illustrato, quod Filius sit Patris sui, qui in coelis est. Nam et Spiritus testimonium perhibet spiritui nostro, quod filii Dei, et Christi cohaeredes sumus, et Spiritum adoptionis filiorum accepimus, clamantem in nobis: Abba Pater (Marc. XIV). Invenimus in nobis imaginem Trinitatis: [Col. 0270C] superest unitatem in Trinitate, et Trinitatem in unitate, aliqua in nobis similitudine, licet longe dissimili, reperire. Quid igitur sunt hae tres virtutes, nisi tres, sicut diximus, moderatae et ordinatae affectiones? Quid autem sunt istae affectiones in homine, nisi una hominis voluntas, quae, cum tres harum affectionum habeat affectus in opere exterius, una tamen perseverat interius; tanto amplius una, quanto uni Deo propius conjuncta; tanto ab unitate remota, quanto in diversa divisa, secundum illud: Sollicita es et turbaris erga plurima, cum unum sit necessarium? (Luc. XI.) Quam unitatem habere se gloriabatur Propheta, cum diceret: Unam petii a Domino, hanc requiram (Psal. XXVI). Aliter igitur voluntas hominis una est per naturam, aliter [Col. 0270D] per gratiam. In eo quod est per naturam, imaginem; in eo quod est per gratiam, Dei similitudinem repraesentat. Substantiva quippe quadam imagine divinitatem videtur imitari, in qua talis est creata, ut in ea aeternaliter perseveret. Licet enim habuerit initium, cum tamen ignoret occasum, quid aeternitati similius, quod non sit ipsa aeternitas? Non enim rationali carent voluntate insani, infantes, vel etiam dormientes; licet usum discernendi non habeant. Quid rationali voluntate potentiae divinae similius, quae ita libera creata est, ut nulla vi cogi possit, nulla necessitate mutari? Nemo enim non vult quod vult; aut vult, quod non vult.

Quod enim negavit Petrus, non necessitatis fuit sed voluntatis; quae vim quam ipsa sibi intulit, non [Col. 0271A] ab alio quam a se pertulit; et qui dolens et coactus Christum negavit, non tamen nisi volens (quia vitare volebat mortem), infirma quidem voluntate, sed tamen voluntate. Nam in quibus erat sana voluntas, occidi poterant, flecti non poterant. Vide, quam libera sit rationalis voluntas, sive in bono, sive in malo: quae et apud inferos immobilis perseverat. Nam quod diabolus, et quilibet, cum eo damnatus apud inferos jam bonum velle non valet, non violenta vel aliena facit oppressio, sed sua ipsius in malo obstinata voluntas, sicut et quod angelus in coelo malum velle non potest, non facit necessitas, sed firma in bono voluntas, et voluntaria firmitas. Libera est ergo ad utraque voluntas, sed haec libertas in malo homine misera est et infirma; [Col. 0271B] et licet a Dei imagine penitus non recedens, secundum illud: In imagine pertransit homo (Psal. XXXVIII), multum tamen remota. Quamvis enim liberum sit ei velle; quia cum bona creata sit, secundum illud: Et vidit Deus cuncta quae fecerat, et erant valde bona (Gen. I), quae ex creatione posse non peccare, et posse peccare accepit; peccando meruit, ut quae cum potuit noluit, per se nec velle possit, nec etiamsi velit, non peccare non possit. A qua miseria non liberatur, nisi gratia illius, qui dicit: Si vos Filius liberaverit, vere liberi eritis (Joan. VIII). Cujus gratia reformatur in bonis imago peccato deformata, ut quae in paradiso accepit posse non peccare, et posse non turbari, pro his interim accipiat, nec peccato, nec miseria superari. Licet [Col. 0271C] enim et peccet, et frustra et misere conturbetur, tamen jam ei non imputatur, quia jam nihil damnationis est his, qui sunt in Christo Jesu, qui non secundum carnem ambulant (Rom. VIII). Tandem autem sic reformata ita confirmabitur et conformabitur divinae libertati, ut nec peccare valeat, vel turbari. Est etiam in alio quodam rationalis hominis voluntas facta ad imaginem Dei et Creatoris sui (Gen. I). Sicut enim unus Deus omnia movet, omnia regit, et pro nutu suo ordinat et sic praeest universis, ut sit totus in singulis; sic rationalis voluntas in toto corpore suo quasi in suo quodam mundo ubique tota, cum in se sit una, solo nutu singula movet membra, imperat sensibus, procreat appetitus, [Col. 0271D] et in varios fere singulis momentis se commutat affectus. Nunc enim se in fiduciam erigit, nunc in diffidentiam dejicit; nunc odio, nunc amore ducitur: nunc gaudio, nunc moerore distrahitur; approbata et vehementer desiderata subito detestatur et ita toti compatitur, ut in singulis membris non tam membra quam ipsa pati videatur. Ecce quam similis est illi, de quo legitur: Spiritus Domini replevit orbem terrarum, et hoc quod continet omnia, scientiam habet vocis (Sap. I). Omnium est enim artifex, omnem habens virtutem, omnia prospiciens (Sap. VII). Sed vide, quam deformis sit haec imago quandiu voluntas humana a divina dissidet voluntate: Posuisti, inquit, me contrarium tibi, et factus sum mihimetipsi gravis (Job VII).

[Col. 0272A] Et illud: Quis restitit illi, et pacem habuit? (Ephes. II.) Pacem quippe nullus habere potest, donec adversario illi consentiat, qui fieri voluit pax nostra, faciens utraque unum, dans pacem his qui longe et pacem his qui prope. Cum per hujus gratiam humana voluntas suscitata de pulvere, et detersa, ei consentiendo bonum velle incipit, tunc ad Altissimi gloriam bona voluntas ad pacem reconciliata redit; nec alteri ex hoc debetur gloria, nisi ei cujus sola hoc in converso operatur gratia. Cui consentiens Paulus dicebat: Gratia Dei sum, id quod sum. (I Cor. XV.) Hinc jam efficitur homo filius Dei per gratiam, secundum illud: Voluntarie genuit nos verbo veritatis (Jac. I). Qui prius carni consentiendo propria voluntate suus fuerat [Col. 0272B] per naturam; vel diaboli, mala voluntate ei consentiendo. Bonum igitur volendo, non solum imago deformata per gratiam reformatur, sed et similitudo Dei prius amissa imagini superducitur, in eo minor imagine, quod per eam ovis sive drachma perdita reperitur, monas nonaginta novem additur (Luc. XV); possessio domino suo restituitur, et intantum ei assimilatur, ut idem volendo unus cum eo spiritus efficiatur, secundum illud: Qui adhaeret Deo, unus spiritus est (I Cor. VI). Quae similitudo plena erit, dum plene apparuerit, secundum illud: Scimus, quia cum apparuerit, similes ei erimus, quia videbimus eum sicuti est (I Joan. III). Interim quandiu ex parte cognoscimus, ex parte assimilamur, tanto vicinius similitudini accessuri, quanto mundiori [Col. 0272C] corde clarius inspecturi. Sed haec perfectio reservatur amicis, initiatur in ministris. Proficit paulatim in filiis, in ministris initiatur, sive potius praeparatur per paupertatem spiritus et mansuetudinem. In filiis per esuriem justitiae, et misericordiae exsecutionem, proficit et praelibatur. Proficit per desiderii esuriem, praelibatur per misericordiae consecutionem, quae est praelibatio satietatis. In amicis perficitur per munditiam cordis et pacem, quae se aeterno vinculo complectuntur, ut ab invicem, cum perfectae fuerint, nequeant separari. In altera siquidem, scilicet in munditia cordis, reparatur imago; in altera, id est parte, similitudo innovatur. Est autem imago in libertate, sicut dictum est, similitudo [Col. 0272D] in rectitudine; libertas enim divinam imitatur potentiam cujus corruptio est superbia, corruptionis poena infirmitas, reparatio humilitas, per quam munditia cordis acquiritur, secundum illud: Asperges me hyssopo, et mundabor (Psal. L). Unde bene Augustinus: Quid appetit superbia nisi potentiam? Quam si ad bene agendi facilitatem referamus, non invenit nisi anima perfecte Deo subdita, et ad ejus regimen summa charitate conversa. Ecce perfectio libertatis in praesenti est, liberum esse a servitute peccati, quae est cordis munditia, in futuro plenius consummanda; dum ipsa creatura liberabitur a servitute corruptionis in libertatem gloriae filiorum Dei (Rom. VIII.) Haec erit libertas gloriae, nam secunda est gratiae, prima naturae.

[Col. 0273A] Restat similitudinem in rectitudine, rectitudinem in pace reperire; Rectum quippe legitur Deus hominem fecisse, sed ipse se miscuit quaestionibus infinitis (Eccle. VII). Quandiu rectus fuit, nec zelus ei, nec scientia defuit, si enim alterutrum deesset, rectitudo utique claudicaret. Si enim vel sciret et nollet, vel vellet recte agere, et nesciret, quomodo rectus esset? Sciendo igitur rectitudo divinam sapientiam, bene volendo divinam bonitatem imitatur. Sciendo igitur et volendo bonum homo rectus efficitur, merito similis illi factus, de quo legitur: Rectus Dominus Deus noster, et non est iniquitas in eo (Psal. XCI). Hujus autem similitudinis sicut geminum diximus esse profectum, sic duplicem constat esse corruptionem. Corrumpitur enim [Col. 0273B] scientia per curiositatem. Unde beatus Augustinus: »Quid appetit curiositas, nisi scientiam, quae non est vera, rerum aeternarum, et eodem modo se semper habentium.« Corrumpitur etenim zelus per carnis voluptatem. Unde idem qui supra: »Quid appetit voluptas corporis, nisi quietem, quae non est vera, nisi ubi nulla est indigentia, nulla corruptio?« Velle igitur scire, quae semper variantur, et nunquam in eodem statu permanent, aut velle in carne delectari, cujus egestati et infirmitati totus mundus satisfacere nequit, quid aliud est, quam a rectitudine decidere, infinitis quaestionibus se miscere, et a verae quietis stabilitate velut a divina similitudine in regionem dissimilitudinis misere recedere? [Col. 0273C] Haec est ergo rectitudinis corruptio, corruptionis poena, vana et misera conturbatio. Hinc enim est, quod frustra et misere conturbatur homo, et pertransit in imagine. Recte ait, pertransit, quia sola libertate contentus naturae, verae libertatis gloriam, quae est liberum esse a peccato, contemnendo pertransit. Bene ait, frustra; quia non aliunde perturbatur homo, nisi quod per ignorantiam deceptus; vel appetendo quae videntur bona, et non sunt vera bona; vel fugiendo mala, quae non sunt vera mala; dum illa sequitur, et non assequitur; haec fugit, et non effugit; in utroque vane et misere conturbatur. Haec duo signanter videntur expressa in canone missae, ubi dicimus: Ut ope misericordiae tuae adjuti, et a peccato simus semper liberi, et ab omni [Col. 0273D] perturbatione securi.

Ab hac gemina poena et corruptione duplici homo ad rectitudinem reparatur, per illa duo quae praediximus, esuriem scilicet justitiae, et misericordiae exsecutionem. Per haec enim ad munditiam cordis, et ad praedictae pacis portum ascenditur, ubi etsi homo turbari aliquando videatur, perturbatione tamen non frangitur, juxta illud Apostoli: Quis nos separabit a charitate Christi? (Rom. VIII.) Et illud: Certus sum, quia neque mors, neque vita, et caetera quae sequuntur, poterunt separare nos a charitate Christi (ibid.). Haec est pax illa, quae exsuperat omnem sensum, quae non est aliud quam fruitio summi boni, quae est vera rectitudo, vera sapientia, vera bonitas. Quisquis ad hanc pacem pervenerit, [Col. 0274A] optimam cum Maria partem eligens (Luc. X), jam circa plurima occupari refugit; nec jam libet se diversis quaestionibus immiscere, quem uni summo bono delectat adhaerere. Amicorum est istud, quibus dicitur: Omnia quaecunque audivi a Patre meo, nota feci vobis (Joan. XV). Et illud: Quia super pauca fuisti fidelis, supra multa te constituam: intra in gaudium Domini tui (Matth. XXV). Ignis quippe est Deus, cui quisquis per charitatem adhaeserit, ignis et ipse efficitur; nec solum illi simillimus, sed in igneam absorptus charitatem. Beati igitur pacifici, quoniam filii Dei vocabuntur (Matth. V), et amici de filiis efficientur. Haec ad tempus dicta sufficiant, pro testimonio, quod Pater, Verbum et Spiritus sanctus dant in coelo, secundum tres [Col. 0274B] proprios effectus operantes, nec ab unitatis simplicitate in aliquo recedentes. Jam de testimonio, quod in aureo amicorum reclinatorio, velut in secundo coelo datur, quibus jam non in parabolis, sed palam de Patre a Verbo annuntiatur, aliqua dicenda essent, nisi quia tantam materiam angustiis hujus sermonis indignum est concludi; nec jejuni relinquendi sunt filii, quibus nondum suum assignavimus panem, cum trinum ministris dederimus, et filiorum copiosior et delectabilior debeat esse. Unde Dominus, non esse tollendum panem filiorum, et mittendum canibus aiebat (Matth. XV). In quo forte panem ministrorum non esse negandum canibus, innuebat. Unde et verbum mulierculae approbavit [Col. 0274C] dicentis, catellos edere de micis, quae cadunt de mensa dominorum suorum. Utinam et hos de filiorum mensa vel micas mereamur percipere, si panes integros ad plenum non sufficimus assignare. Parvuli enim sumus, et panes integros non solum frangere non sufficimus, sed et frangi ab aliis indigemus. Verum, si benedixerit Dominus et fregerit, benedictio explodet egestatem, et omnem tollet fractio difficultatis asperitatem. Rogemus igitur Patrem nostrum coelestem, ut det filiis suis spiritum bonum, qui clamet: Abba Pater (Gal. IV), et quod filii sumus Dei, testimonium reddat spiritui nostro. Ex tali testimonio conscientia gloriatur, oleum in vasis dilatatur, anima in spe gloriae filiorum Dei gaudio ineffabili delectatur, et forte illud [Col. 0274D] gaudium panis est filiorum. Ad conficiendum hunc panem de seminibus, quae ministri euntes et flentes in terram bonam miserunt, filii cum exsultatione manipulos suos tollunt, et de patientia fidei et spei gaudium colligunt; spe gaudentes, quia in tribulatione fuerunt patientes. Hoc igitur gaudium, quod velut quaedam primitiae spiritus, spei ut fiducialius agat, per Spiritum sanctum refunditur, panis est filiorum, quia exspectatio justorum laetitia (Prov. X). Sed nec a numero testimoniorum discrepat numerus panum, quia quodlibet spiritus divini testimonium causa est humano spiritui et materia gaudiorum, nec aliunde suos Dominus gaudere volebat, cum diceret: In hoc nolite gaudere, quod daemones vobis subjiciuntur; sed in eo gaudete, quia nomina [Col. 0275A] vestra scripta sunt in coelo (Luc. X). Quod non nisi ex testimonio spiritus sciri potest. Sit igitur primus filiorum panis gaudium de contemptu mundi; primum siquidem testimonium spiritus assignamus castitatem.

Est autem vera castitas animae, nihil diligere, nisi Deum, aut propter Deum. Alia quaevis dilectio spiritualis est animae fornicatio. Haec castitas datur ad meritum, et est haud dubium testimonium virtutis. Gaudium igitur quod de tali testimonio oritur, non immerito panem dixerim, panem cor hominis confirmantem; alioqui suspecta est omnis gratia, quam virtus non parturivit. Secundus est panis filiorum gaudium de contemptu sui. Cum enim quis contemni se videns quia vere contemptibilem se cognoscit, [Col. 0275B] congaudet veritati; quid tali gaudio solidius, quid magis corroborat animum, ut dum jam per contemptum mundi aspernatur dura, etiam per contemptum sui amplectatur abjecta? Hoc pane corroborati erant apostoli, cum irent, gaudentes a conspectu concilii, quod digni habiti essent, pro nomine Jesu contumeliam pati (Act. V). Tertium filiorum panem dicamus gaudium de dilectione proximi. Quandiu enim quis necdum accedit ad cor altum, non sufficit Deum diligere in se ipso. Si tamen perfecte diligit eum in proximo, non minus de ejus quam de proprio gaudet bono, et tot invenit causas gaudendi, quot de proximorum successibus occasiones occurrunt congaudendi. Quid hoc pane fortius, ad cujus suavissimum gustum invidiae stimuli [Col. 0275C] sopiuntur, irae et indignationis aestus conquiescunt, edacis tristitiae et suspicionum morsus consumuntur? Hunc panem subtractum sibi Propheta deplorabat, cum diceret: Percussus sum ut fenum, et aruit cor meum, quia oblitus sum comedere panem meum (Psal. CI). His panibus anima confortata jam in spe gloriae filiorum Dei, cum quadam rei certitudine delectatur, non jam fidei aut spei finibus contenta, sed testimonio conscientiae confirmata, ut merito possit dicere cum Paulo: Gloria nostra haec est, testimonium conscientiae nostrae (II Cor. I). Hoc autem testimonio spes subnixa minime confundit, maxime cum tale testimonium fulcitur meritis praedictorum operum, donis praedictarum [Col. 0275D] virtutum, praemiis praedictarum consolationum, quibus Pater misericordiarum et Deus totius consolationis pascit et consolatur filios in omni tribulatione sua. Ipse igitur semper Alpha et Omega sit nostri sermonis, qui initium est et finis universorum, et sine initio et fine permanet in saecula saeculorum. Amen.



TRACTATUS III. DE TESTIMONIO QUOD S. TRINITAS PERHIBET AMICIS: QUI HIC DISTINGUUNTUR A FILIIS, ET MINISTRIS.

Sumpta occasione ex eo quod filiis Chore psalmus cantici attribuitur, invenimus in magni Patrisfamilias domo non solum filios esse, sed ministros etiam et amicos: et sicut filiis psalmum cantici, sic ministris psalmum duximus assignandum. Sed et si canticum [Col. 0276A] psalmi amicis assignaverimus, non erit abs re, cum fuerit hujus distinctionis ratio intellecta. Psalmus quippe cantici illis competit, qui ad hoc operantur, ut ad canticum gaudii spiritualis perveniant, timentes illam Apostoli comminationem: Qui non laborat non manducet (II Thess. III). Et illud Salomonis: Pigredo immittit soporem; et anima dissoluta esuriet (Prov. XIX). Sic et canticum psalmi illis videtur competere, qui de perceptis beneficiis spiritualium gaudiorum gratias exhibentes, quid retribuant Domino aliud non inveniunt, nisi ut calicem salutaris accipiant; et sicut Christi passiones abundant in eis, sic et consolatio per Christum in eis spiritualis abundet.

Hoc specialiter amicorum esse cognoscitur, qui [Col. 0276B] jam non ex timore poenae sicut ministri; nec ex spe paternae haereditatis, sicut filii, sed ex sola charitate, delibuti unctione spiritus, operantur. De his aliqua dicere instituimus; ne eorum qui praecipui sunt in civitate Domini, et secundi coeli locum obtinent testimonium praeteriisse non immerito arguamur. In his igitur Pater, Verbum, et Spiritus, testimonium luce clarius ferunt, ut jam revelata facie Domini gloriam speculentur, transformati in eamdem imaginem a claritate in claritatem, tanquam a Domini spiritu. His Apostoli verbis manifeste expressum est testimonium Trinitatis, ubi enim ait: A claritate in claritatem (II Cor. III), illud videtur innuere, quod promissum legitur a Domino: Venit hora, cum jam non in proverbiis loquar vobis; sed [Col. 0276C] palam de Patre annuntiabo vobis (Joan. XVI). Quid est enim aliud, Filium palam annuntiare de Patre, quam de claritate Verbi ad Patris claritatem accedere? Unde scriptum est: Nemo novit Patrem nisi Filius, et cui voluerit Filius revelare (Matth. XI), sed hanc revelationem Filius facit per Spiritum, quem mittit nobis a Patre. Unde additur: Tanquam a Domini Spiritu (ibid.), ut tota Trinitas hujus testimonii revelationem operari in nobis ostendatur. Hoc testimonium aliud esse non arbitror, quam illum Trinitatis adventum, qui amicis promittitur in hunc modum: Si quis diligit me, sermonem meum servabit, etc. (Joan. XIV.) Quid tali testimonio firmius, cum Pater adveniens animam infirmam potenter corroborat, [Col. 0276D] Filius insipientem sapienter illuminat, Spiritus sanctus tepidam vehementer inflammat? Hoc testimonium sibi subtractum deplorabat Propheta, cum diceret: Dereliquit me virtus mea, et lumen oculorum meorum et ipsum non est mecum (Psal. XXXVII); ad hoc nos invitare videtur Sapientia, ubi ait: Disce ubi sit sapientia, ubi virtus, ubi lumen oculorum, et pax (Baruc. III). Amici specialiter est tale testimonium, qui jam rectus stare in amore invisibilium cum sponso sufficit, et de voce sponsi inaestimabili gaudio concepto, ex familiaritate secretioris affatus certior efficitur, se inter amicos a sponso reputari, secundum illud: Vos autem dixi amicos; quia omnia quaecunque audivi a Patre meo, nota feci vobis (Joan. XV). Recte tales secundum [Col. 0277A] dixerim coelum, nam tertium charissimorum potius esse videtur. Charissimi autem merito intelliguntur, qui jam exuti a corpore, rapti sunt a Domino, ne malitia mutaret intellectum eorum, aut ne fictio deciperet animam ipsorum (Sap. IV): et educti de medio iniquitatum jam feliciter experiuntur, quanta Dei gratia et misericordia sit in sanctos ejus, et respectus in electos illius. Talibus dicitur: Inebriamini, charissimi (Cant. V). Ebrietas enim est, quod sentiunt, in comparationem illius oblectationis, qua fruuntur amici. Unde et Paulus, qui inter praecipuos reputatus est amicos, cum ad tertium charissimorum coelum raptus fuit, verba se audisse ineffabilia, quae homini loqui non licet, protestatur (II Cor. XII). Mensuram quippe humanae sobrietatis, quae homo [Col. 0277B] capere non potest, excedere comprobantur. Unde et Paulus raptum se potius asserit divina miseratione, quam humana ductum ratione. Hujus tertii coeli incolae testimonio nullo egent, qui nude universa et aperte vident. Eis siquidem fides jam transiit in speciem: nec jam creditur vel speratur, quod in re et veritate percipitur. In praesenti autem vita quandiu per fidem ambulatur, necessarium est etiam amicis testimonium, ubi et ignorantia et dubietas locum habet. Ignorantia autem, testimonii pellitur dilucidatione; dubietas, testium tollitur auctoritate. Habent igitur amici testimonium divinae dilectionis ipsam praesentiam Trinitatis. Nam filiorum testimonium varia sunt Dei dona virtutum et gratiarum, [Col. 0277C] quae enumerans Apostolus ait: Divisiones gratiarum sunt: idem autem Deus, qui operatur omnia in omnibus. Alii enim datur sermo sapientiae, alii sermo scientiae, alii operationes virtutum, et caetera, quae sequuntur (I Cor. XII).

Ex his Dei donis testimonium a Spiritu sancto accipiunt suae filiationis. Ex his enim arrhis et primitiis spiritus confidenter jam de paternae haereditatis perceptione praesumunt. Qui autem tam varia operatur in filiis, se ipsum unum et eumdem, et in se caetera omnia exhibet amicis; secundum quod eis in Evangelio ab eo promittitur, ubi dicitur: Et manifestabo ei me ipsum (Joan. XIV). Felix manifestatio, ubi Trinitas in unitate, et unitas in Trinitate cognoscitur; ubi trinus effectus Trinitatis in [Col. 0277D] una operatione percipitur; et una operatio Trinitatis trini effectus testimonio comprobatur. Hoc testimonio homo sublevatur ad summa, rapitur ad divina, imo coelum ipse, vel quod majus est, Deus et coeli Dominus efficitur, secundum illud: Ego dixi, Dii estis (Psal. LXXXV). Quid hoc testimonio beatius, quod fit, ut jam in imis nil libeat; sed nec in coelis, praeter coeli Dominum nihil sufficiat, secundum illud Prophetae: Quid mihi est in coelo; et a te quid volui super terram? (Psal. LXXII.) Tibi dixit cor meum: Exquisivit te facies mea; faciem tuam, Domine, requiram (Psal. XXVI). Et illud: Unam petii a Domino, hanc requiram (ibid.). Ecce unum petendo, unum quaerendo et sitiendo, unus spiritus cum Deo factus Propheta illud feliciter meruit experiri [Col. 0278A] quod Dominus in Evangelio Patrem pro suis oravit dicens: Ut sicut unum sumus, ita et ipsi in nobis unum sint (Joan. XVII). Hoc testimonio raptim et alternatim in suo coelo reficiuntur amici, quo in suo coelo plenissime charissimi satiantur. De qua satietate Propheta Jerusalem coelestem alloquens, ait: Qui posuit fines tuos pacem, et adipe frumenti satiat te (Psal. CXLVII). Fines siquidem pacem habet, quae pacem obtinet sine fine. Nam finis ibi finem non habet, ubi finis aeternitas est. Pax igitur supernae Jerusalem, quia sine fine est, vicissitudine caret, continuatione gaudet. Econtrario in praesente vita, in qua tenetur animus ad providendum suo corpori, exterius exire; cum de cura tot necessitatum, velut de quadam sollicitudinum via ad se rediit [Col. 0278B] vix apud se homo quid ei apponat, invenit. Unde et pulsare importune ad ostium amici compellitur, et vix tandem tres panes accipere vel commodatos meretur. Ubi diligenter advertendum est, quod commodatio vicissitudinem inducit; quod enim commodatur, ad tempus utendum conceditur, non ad permanendum datur. Continuatio igitur in patria, vicissitudo in via. Nec ea sola, sed eam comitatur indigentia, quam probat petitio tam instans, importuna. Ad cumulum autem mali additur etiam panum partitio, quae trina ipsorum distinctionem, et scissionem probat, et imperfectionem. Superna vero Jerusalem neutrum habere probatur, quae adipe frumenti satiatur. Ibi quippe adeps frumenti corticis [Col. 0278C] prohibet transmutationem, puritatis innuit perfectionem. Satietas indigentiam omnem excludit: ita quod nec satietas parit fastidium, nec ulla indigentia ibi habet locum; sed indigentiam extundit plenitudo; et fastidium totius saporis pellitur delectamento. Sed nec scissura ibi aliqua invenitur, ubi post septimum praesentis vitae septenarium ad illam monadem pervenitur, quae summe et incommutabiliter una nec transmutationem nec vicissitudinis recipit obumbrationem. Quanto autem ad illud summe unum proximius acceditur, tanto omnis vicissitudo, omnis indigentia, omnis transmutatio alterationis et divisionis longius removetur. Hic servus pulsare, filius petere, et amicus panem suum quaerere compellitur. Bene autem servo pulsare [Col. 0278D] congruit, cui instanter operi manuum incumbere conditio servitutis indicit, secundum illud Salomonis: Cibaria et virga et onus asino; panis et disciplina et opus servo (Eccli. XXXIII). Filio petere convenit, orando Patrem, qui indignum judicat tollere panem filiorum, et mittere canibus. Sed nec petenti filio panem lapidem dare, nec pro pisce serpentem, nec pro ovo porrigere scorpionem consuevit. Scit enim Pater coelestis, necessarium esse filio ovum humilitatis, de quo oritur pullus obedientiae et subjectionis, ne a scorpio superbiae vel vanis promissionibus, vel facie blanda, vel praemisse ambitioso apparatu deceptus, vel minis et terroribus, velut armatis posterioribus fractus superetur Scit etiam necessarium esse ei piscem castitatis [Col. 0279A] cui frigora et undae tentationis non noceant, ne serpens ille lubricus, cujus fortitudo in lumbis, et virtus est in umbilico ventris, venenum carnalis voluptatis infundat. Sed et pane charitatis scit eum carere non posse, ne vel deficiat vel per avaritiam induratus, arido et duro corde permaneat, quia oblitus est comedere panem suum. Hunc panem amicus quaerit et invenit. Nam licet pulsare et petere aliquando et ipse cogatur, quaerere tamen et invenire amici est proprium, qui de amore accepta fiducia, occultandum nihil quod quaerat ab amico confidit. Hoc enim ipse Dominus in amoris argumentum induxit, ubi ait: Vos autem dixi amicos, quia omnia quaecunque audivi a Patre meo, nota feci vobis (Joan. XV). Sed nec ea quae audivit a Patre, sufficit ei nota [Col. 0279B] facere amico, sed et sui ipsius visionem promittit, dicens: Diligam eum, et manifestabo ei me ipsum. (Joan. XIV). Speciale igitur testimonium dilectionis, visio dilectoris. Et hanc visionem panem dixerim amicorum, quibus nihil jam sapit, praeter dilectum, quibus vivere Christus est, et mori lucrum. Sed quia haec visio tripliciter variatur, etiam hunc panem tripliciter diximus distinguendum.

Primus percipitur et gustatur mentis dilatatione, secundus mentis sublevatione, tertius alienatione. Dilatatio solito latius, quia supra propriam scientiam se extendit, sed humanae industriae mensuram non excedit; sublevatio transcendit, a sensibus timor penitus non recedit; alienatione vero [Col. 0279C] praesentium memoria menti excidit, et spiritus humanus quantum in praesenti vita fas est, totus in dilectum transit. Sed quia etiam circa invisibiles et creatas essentias solet humanus animus contemplando dilatari, sublevari, sive etiam alienari; illam solam contemplationem panem dicimus amicorum, qua in amore et cognitione summae et creatricis essentiae dilatatur et sublevatur animus supra mensuram propriae conscientiae, propriaeque industriae; vel etiam supra totius humanae naturae industriaeque modum alienatur. Quod quia solis amicis conceditur, recte ad hoc convivium amicus invitatur, cum dicitur: Surge, propera, amica mea, columba mea, formosa mea, et veni (Cant. II). Illa, inquam, anima, quam candor castitatis formosam, quam gemitus [Col. 0279D] humilitatis columbam, quam fecit vehementia charitatis amicam, ut a contemplatione totius visibilis et invisibilis creaturae ad increatae et invisibilis essentiae visionem assurgat et properet, excitatur. Et quae jam in illis tribus virtutibus perfecta est, in solo virtutum Domino glorietur, non solum edocta per prophetam, sed et cum ipso propheta audiens et intelligens, quoniam Dominus virtutum ipse est rex gloriae. In eo, inquam, solo gloriandum, a quo omne datum optimum, a quo omnia bona data, dona naturae; a quo data meliora, charismata gratiae; quae enumerans Apostolus ait: Alii datur sermo sapientiae, alii sermo scientiae, etc. (I Cor. XII), a quo denique data optima, virtutes scilicet venturi saeculi, quas etiam in praesenti saeculo gustari ait [Col. 0280A] Apostolus, eo quod in praesenti saeculo exercentur in actu, gustantur in affectu, in futuro saeculo in solo erunt affectu et interminabili possidebuntur effectu. Eas interim actu ferventissimo exercere studeamus, et affectu degustare ardentissime desideremus, ut licet hic saturari non possimus, esurire saltem et sitire non desistamus. Esuriendo forte et sitiendo facilius quam scrutando vel disputando illius praesentiam merebimur, qui satiare in bonis amici desiderium consuevit, et cujus praesentia laetitia adimplere, et gloria cum apparuerit, amicum novit signare. Amicum siquidem cui apparet similem sibi reddit; et amatorem, imo imitatorem facit virtutum, Dominus ipse virtutum; ut sint saltem similes, qui pares esse non possunt: et sponsa quae [Col. 0280B] sponso nequit aequiparari, intuendo et imitando studeat ei saltem assimilari, et fiat adolescentulis forma virtutum, quae jam per amorem desponsari meruit Domino virtutum. Talis anima non suas, sed dilecti praedicat virtutes; nec jam de se vel in se, sed de dilecto et in dilecto gloriatur dicens: Dilectus meus candidus et rubicundus, electus ex millibus (Cant. V). Ac si dicat: Quidquid candoris habeo, ab eo est qui solus est vere candidus, imo qui verus est candor; candor, inquam, lucis aeternae, qui quos illuminat, non solum candidos reddit actu, sed et lucidos intellectu. Sed quae comparatio inter candidum et candorem? Non alia quam quae inter illuminationem et lucem, rivulum et fontem.

[Col. 0280C] Unde et recte dicitur quod vestimentorum ejus candorem fullo super terram imitari non possit (Marc. IX). Sed etsi rubicunda videor, non mihi imputetur, sed ei cujus sanguis ornavit genas meas, qui non solum rubet per charitatem, sed et rubor, imo ignis est: ignis ungens, non consumens, qui quos leni attactu lambuerit, ardere et ipsos facit extra per opera pietatis, intus affectu compassionis, vel (quod suavius est), flamma devotionis. Unde etsi candida vobis videor castitate, si rubicunda charitate; totum me habere sentio et profiteor a dilecto, imo ab electo; quem diligendum elegi ex millibus, imo prae millibus, prae omnibus scilicet, quae numero complectuntur. Ipse enim supra numerum est, omnia creans in numero, pondere, et mensura: [Col. 0280D] suae autem sapientiae non est numerus, et magnitudinis ejus non est finis. Hunc elegi, hunc dilexi, et venerunt mihi omnia bona pariter cum eo, imo ab eo (Sap. VII). Ab eo mihi lilium castitatis, ab eo rosa charitatis, ab eo mihi viola humilitatis. Tales flores mihi hortus ipse produxit, ipse mihi hortulanus decerpsit, legendos et eligendos ostendit. Primo autem violam docuit eligendam, primam eligens eam et ipse, ut sicut in ruina hominis prima fuerat superbia, ita in reparatione humilitas esset prima.

Ad salutem igitur hominum humilitatem eligens, merito a paucitate electorum humilis Jesus super numerositatem reproborum est electus. Electus ad imitandum, electus ad innitendum, electus ad diligendum. Ad diligendum factus est nobis sapientia, ad [Col. 0281A] imitandum factus est justitia, sanctificatio et redemptio ad innitendum. Sapientia in praedicatione, justitia in conversatione, sanctificatio et redemptio in passione. Ad imitandum factus est via, veritas ad innitendum, quia, juxta Salomonem, non est innitendum mendacio (Prov. X); ad diligendum vita; quoniam qui eum non diligit, manet in morte (I Joan. III). Imitandum se omnibus praebuit per humilitatem, fulcimentum se quibusdam praebuit ad castitatem, dicens: Sunt eunuchi, qui se castraverunt propter regnum coelorum: qui potest capere, capiat (Matth. XIX). Ac si dicat: Qui non potest, confidat de me, et poterit per me quod non potest per se. Nemo enim potest esse continens, nisi Deus det (Sap. VIII). Diligendum se prae omnibus docuit dicens: [Col. 0281B] Qui diligit patrem suum aut matrem plusquam me, non est me dignus (Matth. X). Et illud: Diliges Dominum Deum tuum ex toto corde tuo, et ex tota mente tua, et ex totis viribus tuis (Matth. XXII). In primo est dolor, in secundo labor, in tertio quies et finis laboris. Dolor confundit, labor affligit, amor innovat et immutat, et omnes praeteritos labores in oblivionem adducit. Dolor siquidem confundit, quia cum primo anima ad imitandum Christi humilitatem per paupertatem, per patientiam, per obedientiam se accingit, vel naturae infirmitate, vel naturae vitio, vel pravae consuetudinis usu praepedita, saepius ad jam abdicata etiam invita relabitur. Unde et ad seipsam conturbata dolens et confusa cum Apostolo cogitur exclamare: Miser ego homo, quis me [Col. 0281C] liberabit de corpore mortis hujus? (Rom. VII.) Verumtamen dolor talis mortem non operatur, sed potius spem salutis inducit, spem quae non confundit, quia non mentitur Veritas, quae dicit: Tristitia vestra vertetur in gaudium (Joan. XVI). Labor etiam affligit, quia cum diffisa de se soli dilecto inniti coeperit anima, jam propriae infirmitatis oblita, supra humanam virtutem carnem affligere incipit, sciens quod carnis mortificatio vivificationem spiritus operatur, secundum illud dictum Apostoli: Mortificatos quidem carne, vivificatos autem spiritu (I Petr. III). Denique quod amor innovet, et laborum sit finis quies, et remuneratio, amicus novit, qui hanc tranquillitatis laetitiam experiri consuevit. In hoc igitur portu amicus [Col. 0281D] constitutus nova semper amici testimonia quaerit, eis cum Propheta delectatus plusquam omnibus divitiis (Psal. CXVIII). Unde etiam non confunditur, cum in conspectu spiritualium regum de his testimoniis fieri contingit sermonem. Amicus, inquam, de testimoniis Dei sine confusione loqui potest quem propria experientia ea quae loquitur edocet, nec vita nec conscientia loquentem remordet. Hinc testimonia Dei credibilia facta sunt nimis; adeo ut alterius testimonio jam de se non credat, nec suo quidem, dicens cum Apostolo: Nihil mihi conscius sum, sed non in hoc justificatus sum. Qui autem judicat me, Dominus est (I Cor. IV). Sed nec ipsius Domini testimoniis omnibus se credit, sciens Dominum aliquos aliquando commendare propter alios, non propter [Col. 0282A] seipsos. Unde et quibusdam, quibus datus est sermo sapientiae ad utilitatem, dicturis in finem: Nonne in nomine tuo prophetavimus, et in nomine tuo virtutes multas fecimus, responsurum se dicit: Amen dico vobis, nescio vos (Matth. VII). Sive igitur detur amico sermo sapientiae, sive sermo scientiae, sive prophetia, sive genera linguarum, si revelentur mysteria omnia, si detur etiam fides, quae montes transferat, quomodocunque amicus amico arridere videatur, non se talibus omnibus testimoniis credit, nisi testimonium sentiat charitatis.

Hoc solum testimonium vox sponsi est, propter quam gaudio gaudet amicus, qui etsi ad vocem magistri, ad vocem domini, ad vocem fratris, ad vocem patris gaudeat, gaudio tamen gaudet specialiter [Col. 0282B] ad vocem sponsi. Ut pater enim monet, ut dominus comminatur et terret, ut magister docet, ut frater congaudet, sicut sponsus cohaeret. Ut frater complexatur, ut sponsus counitur, in utroque suavitas, in utroque dilectio, sed inter fratrem et sororem germanior, inter sponsum et sponsam ardentior. Ibi copula naturae, hic gratiae. Et naturae quidem conformior, sed suavior et potentior est gratiae, ita ut relictis homo patre et matre adhaereat sponsae suae. Inter fratrem et sororem complexus est unanimitatis, unum velle et unum nolle faciens inter duos, inter sponsum et sponsam cohaerentia mutuae permistionis, per quam sponsa liquefacta tota transit in sponsum, et in eamdem imaginem transformatur, [Col. 0282C] ut sicut in carnali copula jam non sunt duo, sed una caro, ita in spirituali jam non duo, sed unus spiritus sint. Quam unitatem non unus tantum facit consensus geminae voluntatis, sed una perfruitio et unus effectus geminae dilectionis. Licet enim laeva fratris sub capite sit sororis, et eamdem ejus dextera complexetur, non tamen ad singularem sponsi gratiam nisi sponsa assurgit, nec gaudio gaudet ad vocem sponsi, nisi vel sponsa, vel amicus sponsi; sed nec amicus semper. Non enim gaudium gaudii est ei, cum vox sponsi ad eum dirigitur propter sponsam; sed tunc solum gaudio gaudet; cum ad eum dirigitur, sicut ad propriam sponsam. Amicus enim est, cum sponsae procurat profectus; sponsa, cum soli sponso vacans, omnes suos colligit et in [Col. 0282D] sponsum tendit affectus, illud unum desiderans, illud unum in sponso requirens, ut ostendat ei seipsum.

Haec de testimoniis divinis dicenda credidi, antequam ad fundamentorum tractatum accederem, ut ex talibus testimoniis facile quisque cognoscat, quem vel statum habeat, vel gradum teneat in civitate Domini virtutum. Quod si inter ministros se invenit, studeat inter filios computari: nam etiam de lapidibus potens est Dominus Abrahae filios suscitare (Luc. III). Si autem ad filiorum se gradum pervenisse, per Spiritum clamantem, Abba Pater (Rom. VIII), cognoscit, etiam ad amicorum ascendere praerogativam contendat, ut sic supra firmam petram fundatus, soliditatem fundamentorum civitatis potius in seipso quam in nostris apicibus legat. Non enim amicos [Col. 0283A] qui magistram habent unctionem docere intendimus, qui utinam vel ministris tale aliquid ministrare possimus, ut vel ministrorum nomine in civitate Domini digni simus. Ad ipsam igitur civitatem jam propius accedentes, non tam fundamenta locare, quam ab ipso Domino virtutum locata perscrutari diligentius studeamus. Ipse autem semper Alpha et Omega sit nostri sermonis, qui universorum initium est et finis, et sine initio et fine permanet in saecula saeculorum.



TRACTATUS IV. DE FUNDAMENTO CIVITATIS DEI.

Fundamenta ejus in montibus sanctis (Psal. LXXXVI). Multi reges et prophetae voluerunt videre quae nos videmus, et non viderunt, et audire quae nos audimus [Col. 0283B] et non audierunt (Joan. VIII). Quidam autem concupierunt videre, sicut dicit Dominus de Abraham: Viderunt et gavisi sunt. Ex his David fuisse credendus est, qui de seipso protestatur in Psalmo dicens: Sicut audivimus, sic vidimus in civitate Dei nostri, Deus fundavit eam in aeternum (Psal. XLVII). Unde volens ea quae viderat in eadem civitate praesentibus et futuris fideliter communicare, eam ab ipso fundamento incipit describere dicens: Fundamenta ejus in montibus sanctis. Ejus, dicit, quam videbat in spiritu interius, ad differentiam illius quae palam videtur exterius. Duae enim sunt civitates, una Dei, altera diaboli: una spiritualis, altera carnalis. Utriusque fundamenta in montibus. Carnalis civitatis fundamenta in montibus Gelboe, ubi nec ros nec [Col. 0283C] pluvia in montibus aquilonis; spiritalis in sanctis, in calidis montibus, ubi ros Hermon, ubi mandavit Dominus benedictionem et vitam. Insita est civitas quae vergit ad austrum, quo flante fluunt aromata illius. De his legitur in Isaia propheta: Erit in novissimis diebus praeparatus mons domus Domini in vertice montium, et elevabitur super colles, et fluent ad eum omnes gentes (Isa. II). Quaerendum est sollicitius quis sit hic mons, et in quorum montium vertice praeparatus. Mons iste Christus est, mons Dei, mons pinguis. Patriarchae et prophetae montes sunt praeparatorii hujus montis. Sed et colles super eosdem montes monti huic sunt collaterales, supra quos mons iste jam incomparabiliter cernitur elevatus. [Col. 0283D] Hos merito dixerim Mariam et Joseph, quos quanto ei conjunctiores, tanto fuisse constat eminentiores. Libet intueri quamdam quasi civitatem novam recentemque fundatam in una domo, Mariam et Joseph, et infantem positum in praesepio. Nunquid non hi videntur jam tibi dicere: Montes excelsi cervis (Psal. CIII) praeparamur: filii Dei sumus, sed nondum apparet quid erimus? Apparent fundamenta, nondum turres et moenia. Sed quia potissima pars cujusque rei principium esse solet, scrutanda sunt diligentius fundamenta, quia ex eis forte melius cognoscetur quanta surgere debeat aedificiorum structura. Sane in parvulo Jesu fundamenta video humilitatis, in Maria castitatis, in Joseph nutritio et procuratore eorum perfectionem invenio charitatis. [Col. 0284A] Haec sunt Domini virtutum civitatis pretiosissima fundamenta, et firmissima; super quae omnis aedificatio constructa crescit in templum sanctum in Domino. Licet autem praelati ter dicantur fundamenta, unum tamen est fundamentum Christus, de cujus plenitudine omnes accipiunt, et quae divisim alii habent per gratiam, ipse totaliter obtinet per naturam. Ipse enim qui homo natus in terris fundamentum factus est et forma humilitatis, ipse in coelis in sua divinitate consistens angelis lumen est et pabulum veritatis. Ipse qui non solum in se, sed et in matre formam praetendit castitatis, ipse in sua natura aeternitas est incommutabilis. Ipse cujus benignitas et humanitas nobis est in nativitate exhibita, et primo ei a Joseph devotissime redhibita, ipse [Col. 0284B] est aeterna ac vera charitas, chara et vera aeternitas, aeterna et chara veritas. O Domine, quanta fuit illa charitas ut per humilitatem fundamentum fieres in civitate hominum, qui per charitatem confirmasti ordines angelorum. Quanta est virtus istius fundamenti, quae de veritate humilitatis per vehiculum charitatis transfert hominem ad requiem aeternitatis! Ecce quantum per fundamenti meritum excrescit omnis aedificatio constructa super ipsum.

Sic sic de spiritu timoris pervenitur ad spiritum sapientiae, sic lapis abscissus sine manibus, id est non humana opera vel industria, sed sola divina gratia timor Domini homini inspiratus statuam superbiae et vanitatis comminuit et evertit, et in montem perfectionis excrescit. Quanto enim crescit humilitas, [Col. 0284C] tanto amplius deficit vanitas, et evertitur statua Babylonis, statua Babylonicae civitatis. Habet namque et ipsa sua fundamenta nostrae civitatis fundamentis opposita. Nam sicut initium sapientiae timor Domini, sic initium omnis peccati superbia; poena vero superbiae luxuria et avaritia. Juste enim totum amittit, quisquis extra suum bonum volens in aliquo delectari, partem a toto quantum in se est, praecidit, cum quodlibet bonum minus in se, quam in suo toto sit. Per superbiam igitur homo bonum suum quod factus est deserens, per luxuriam seipsum rebellem et contrarium experitur, per avaritiam caetera vel fugientia cum labor insequitur, vel insecuta cum timore et anxietate tuetur. [Col. 0284D] Per superbiam Deo, per luxuriam sibi, per avaritiam proximo adversatur.

Haec sunt fundamenta civitatis terrenae, quae in ipso paradiso, in protoplastis et serpente velut in quibusdam terrenis montibus jacta reperiuntur. In serpente notatur superbia, ubi ad amorem propriae excellentiae provocat dicens: Eritis sicut Dii, scientes bonum et malum (Gen. III). In muliere voluptas carnalis concupiscentiae deprehenditur, ubi legitur: Videns quod pulchrum esset lignum visu, et ad vescendum suave, tulit de fructu ejus, et comedit (ibid.). Avaritia specialiter in Adam demonstratur, ubi ad operandum terram, etiam in vultus sui sudore condemnatur. Ecce haec in radice occulte latuerunt, sed late nimis et potenter in ramis postea pullularunt. [Col. 0285A] Inde in Cain fratricidium ex superbia: per quam gratiam et gloriam minori se natu a Deo exhibitam odiendo invidit. Inde in eodem vagatio ex carnis concupiscentia, quia hominem, quem luxuria sibi subjecerit, secundum Salomonem garrulum et vagum ac quietis impatientem facit, et ita ut nec in domo valeat consistere pedibus suis, sed nunc foris, nunc in plateis, nunc juxta angulos insidietur. Tandem profugum avaritia reddit, quia avarus dum omnem hominem suspectum habet, de nullo jam secure confidit; omnes timendo et declinando quodammodo fugit. Ecce patet, quantum perniciosa haec fundamenta in civitate terrena profecerint, tantum procul dubio, ut nec etiam potuerint aboleri. Non longe enim post diluvium Chus filius Cham genuit [Col. 0285B] Nemrod, qui coepit potens esse in terra: a quo exivit proverbium: Quasi Nemrod robustus venator coram Domino (Gen. X). Hujus regni principium Babylon, ubi propter turrim superbiae confusum est labium universae terrae. Merito autem peccatum superbiae punitum est in sermone, quia praecipue in verbis superbia deprehenditur, secundum illud Jacobi: Lingua modicum membrum magna exaltat; et modicus ignis magnam incendit silvam (Jac. III). Sed neque hac tanta poena homines corrigi potuerunt: quinimo superbiae addentes luxuriam, igne et sulphure in Sodomis terribiliter perierunt. Tandem vero in fine tertiae aetatis tertia etiam pestis, scilicet avaritia, plagis illis famosissimis apud Aegyptum, pecorum et jumentorum morte, frugum et arborum vastatione [Col. 0285C] punita, sed minime sanata est.

Videns igitur Dominus tres jam elapsas esse aetates, primam deletam, secundam debilitatam, tertiam flagellatam, nullam adhuc correctam, sed omnem cogitationem eorum in malum intentam esse omni tempore, non sicut prius ait: Poenitet me fecisse hominem, delebo hominem quem creavi, a facie terrae (Gen. VI), sed reparabo, inquit, hominem quem creavi, requiram drachmam quam perdidi, ovem quae periit ad gregem reportabo. Sed quia primus homo de terra terrenus, facile ad terrena confluxit, oportuit secundum de coelo coelestem fieri, qui quod vidit et audivit attestando, homines faceret coelestes, et coelestia sapientes. Volens igitur Deus mysterium [Col. 0285D] propositi sui, quod secundum Apostolum absconditum fuerat a saeculis et generationibus, sanctis suis tempore sibi placito revelare, cum civitatem coelestem in terris constructurus quarta jam succedente aetate: quae necessaria erant huic operi incoepit praeparare. Debuit autem sapientia Dei, quod postea dictura erat per Salomonem, in sua aedificatione servare: Praepara scilicet foris opus tuum, et diligenter exerce agrum tuum, ut postea aedifices domum tuam (Prov. XXIV). Foris igitur, id est in Aegypto opus suum praeparavit, et de Aegypto per mare Rubrum miraculose transtulit in desertum, ubi multis tunsionibus lapides ipsos probans, et ex magna parte reprobans, quosdam quos dignos reperit, suo operi coaptavit. Ipsi sunt quos Joannes ex omni tribu filiorum [Col. 0286A] Israel signatos vidit, sed alii signati sunt ad regni constitutionem, sicut tribus Juda; alii ad sacerdotii informationem, ut tribus Levi; alii ad civitatis praeparationem, sicut caeterae tribus. In his igitur Deus quasi quoddam pulcherrimum carmen ex quibusdam velut antithetis constituit, non sermonis pulchritudinem quaerens, contraria contrariis opponendo, sed quadam non verborum sed rerum eloquentia contrariorum oppositione suae civitatis pulchritudinem componens. Primum siquidem sacerdotalem et judicialem instituit potestatem, ut per utramque populus erudiretur et cogeretur ad humilitatis subjectionem. Per sacerdotalem namque potestatem docebatur Deo esse subditus, per judicialem sive regalem homo homini cogebatur fieri subjectus. [Col. 0286B] Potestas sacerdotalis de cathedra regalis doctrinae comminando, eum ad Dei reverentiam incitabat. Judicialis de tribunali, sive regia de throno terribiliter intonans tumorem et contumaciam populi tam prudenter quam fortiter comprimebat. Sed sicut populus ad spontaneam humilitatem per quaedam jam integumenta induebatur et erudiebatur in deserto, quia ad coactam satis fuerat prius exercitatus in Aegypto, sic in sacerdotalis dignitatis officio castitatis virtus quibusdam jam adumbrabatur figuris, et manifestis commendabatur praeceptis. Tunc enim primo divinum mandatum de castitate insonuit dicens: Pontifex super cujus caput fusum est unctionis oleum, virginem ducet uxorem; viduam et repudiatam, [Col. 0286C] et sordidam atque meretricem non accipiet, sed puellam de populo suo (Levit. II). Et generaliter de sacerdotibus: Sancti erunt Deo suo, et non polluent nomen ejus. Incensum enim Domini, et panes Dei sui offerunt, et ideo sancti erunt (ibid.). In eo quippe jam commendabatur virginitas, quod tantum virginem summus sacerdos ducere jubebatur; et quae virgo non esset, ei velut sordida negabatur. In eo autem jam castitas indicebatur, quod summus sacerdos etsi non penitus ab uxore, a corrupta tamen arcebatur, et quod ab ipsa uxore abstinere, etsi non semper, certis tamen temporibus jubebatur; et cum in vestimentis pontificalibus, in fulgore auri, in splendore gemmarum, in multimoda colorum varietate caeterae sint figuratae virtutes, specialiter tamen [Col. 0286D] castitatis candor in byssi est expressus nitore, qui et inter caetera videtur enitere.

Jam vero in judiciali sive regia potestate quid magis quam charitas refulgebat, cujus officii erat, jus suum cuique reddere vel servare, seditiones populi vel comprimere vel sedare, populum ab hostium impetu defensare, ad bella primum procedere, et seipsum pro populo morti exponere. Sic Moyses primus illius populi dux et judex, mitissimus omnium legitur exstitisse. Et vere mitis, quia cum a populo saepius fere fuerit lapidatus, tanta tamen populi charitate flagrabat, ut cum ei a Domino diceretur: Dimitte me, ut irascar populo huic, et faciam te in gentem magnam, responderit: Si non dimittis eis, dele me de libro quem scripsisti (Exod. XXXII). Alibi quoque, [Col. 0287A] cum populum sibi assistentem, quasi sui oblitus, a mane usque ad vesperam judicaret, quod ex nimia charitate populi faciebat, ex eadem charitate consulenti sibi Jethro et dicenti: Stulto labore consumeris, tu et populus qui tecum est: ultra vires tuas est negotium, solus illud non poteris sustinere. Esto tu populo in his quae pertinent ad Deum; elige autem de omni plebe viros potentes et timentes Deum, in quibus sit veritas et qui oderint avaritiam; et constitue eos judices populi (Exod. XVIII), humiliter acquievit. Charitas enim quae ante suadebat pro populo occupatione fatigari, eidem postea persuasit, utilius esse populo, per plures citius et facilius expediri. Et bene Moyses, qui ex aqua dicitur, charitatem, Aaron, qui mons fortitudinis dicitur, castitatem designat. [Col. 0287B] Charitas enim per illum diffunditur, de quo scriptum est: Qui credit in me, flumina de ventre ejus fluent aquae vivae (Joan. VII): quod testatur evangelista dictum de Spiritu, quem accepturi erant credentes. Mons autem est fortitudinis, qui virtute praeeminet castitatis. Unde scriptum est: Super montem excelsum ascende, tu qui evangelizas Sion (Isa. XL). Populus quoque qui fame et siti et omnimoda angustia aut vastitate eremi ad humilitatis subjectionem provocabatur, merito Judaeorum, sive Judaeus dicitur, quod confitens interpretatur. Sic sic a Moyse usque ad David et a David usque ad transmigrationem Babylonis, a transmigratione usque ad Christum, non defuerunt in populo illo viri virtutum, [Col. 0287C] qui virtutes praedictas vel signis praefiguraverunt, vel verbis praenuntiaverunt, vel suis docuerunt exemplis: quos si omnes enumerare vellemus, citius deficeret tempus, quam copia. Exstant libri Judicum, Regum, Paralipomenon, Daniel, Judith, Esther, Machabaeorum: quos si quis recensere voluerit, talibus plenos reperiet. Sic illis tribus aetatibus caeteris quae praecesserant, velut quadam infantia, pueritia, seu adolescentia, jam elapsis, et quasi oblivioni traditis, humano genere jam multiplicato, et roborato, ac capace rationis effecto, videns Deus plenitudinem temporis propinquare, quando missurus erat Filium suum in similitudinem carnis peccati, tales montes, quales jam diximus, voluit praeparare, super quos in novissimis diebus mons domus Domini [Col. 0287D] pararetur, ut super illum montem civitas de qua loquimur, fundaretur. Necesse enim erat, longe ante quaelibet tanto opere necessaria praeparare, ut cum veniret ipsius conditor civitatis, omnia in promptu haberentur, et jactis fundamentis structura tota sine tarditate aliqua incrementum acciperet, et absque difficultate citius reciperet consummationem: sicque factum est. Nam cum ipsius civitatis necdum fundamenta transcenderimus, imo nec ipsa adhuc plene jecerimus: in ipsis tamen fundamentis tanta jam comparet perfectionis plenitudo, ut nihil ipsi civitati deesse posse videatur ad firmitatem, nihil ad decorem, nihil omnino ad commoditatem.

Haec enim praecipue attendi et considerari solent in omni civitatis constructione, et in omni constructura, [Col. 0288A] a volentibus inhabitare requiri, et a transeuntibus commendari, scilicet quam commoda sit ad utilitatem, quam decora ad jucunditatem, quam munita ad defensionem. Quae quidem si in civitate Domini virtutum spiritualiter attendantur, quid inveniri potest fortius charitate? De ipsa quippe dicitur in Cantico canticorum: Fortis est ut mors dilectio, dura sicut infernus aemulatio. Et aquae multae non potuerunt exstinguere charitatem, nec flumina obruent illam (Cant. VIII). Unde et Paulus certum se asserebat, quod neque mors, neque vita, neque instantia, neque futura, neque angeli, neque creatura alia posset eum separare a charitate Christi. Ecce quam fortis, quam stabilis, imo quam aeterna: quae, sive prophetiae evacuabuntur, sive scientia [Col. 0288B] destruetur, ipsa non solum non excidit, sed consummatur. Ipsa quippe hujus civitatis initium est et finis; et quae in nativitate Christi civitatis Christi invenitur fundamentum, ipsa in Pentecoste ejusdem civitatis efficitur complementum. Quid vero pulchrius castitate, quae in carne praeter carnem viventes homines coelestes facit, et eos qui per luxuriam aliquando jumentis insipientibus comparati computruerant in stercore suo, angelis Dei in coelis similes facit, ubi juxta Evangelium, neque nubent, neque nubuntur? Denique castitatis incorruptio sicut in libro Sapientiae legitur, facit hominem proximum Deo, et participem sapientiae, quae candor est lucis aeternae, speculum sine macula, et emanatio claritatis [Col. 0288C] omnipotentis Dei sincera, in quam nihil inquinatum incurrit. Merito proinde pulchra a Spiritu sancto describitur sponsa, quae casta est corpore; pulchra autem replicatur, quae casta est et corde, ubi legitur: Ecce tu pulchra es, amica mea, ecce tu pulchra, oculi tui columbarum (Cant. I). Et bene, ubi castitatis pulchritudo laudatur, oculi specialiter commendantur, quia corruptio prima sit castitatis in aspectu. Unde et Dominus evangelicam castitatis perfectionem Apostolis tradens, dicebat: Audistis, quia dictum est antiquis: Non moechaberis. Ego autem dico vobis, quia omnis qui viderit mulierem ad concupiscendum eam, jam moechatus est eam in corde suo (Matth. V). Oculi siquidem columbini non ad concupiscendum, non ad nocendum aperiuntur: sed [Col. 0288D] Spiritu sancto illuminati et revelati, assimilantur columbis super rivos aquarum, quae lacte sunt lotae, et resident juxta fluenta plenitudinis. Talis etiam pulchritudo in apostolis commendatur in Isaia propheta, ubi legitur: Qui sunt isti, qui ut nubes volant, et quasi columbae ad fenestras suas? (Isa. LX.) Et apud Jeremiam: Candidiores nive Nazaraei ejus, nitidiores lacte, rubicundiores ebore antiquo. O quantus est in oculis columbae decor, quam Scriptura tanta laude prosequitur, imo quae a Spiritu sancto tam mire remuneratur. Ecce enim in nive candor gratiae coelestis, in lacte nitor industriae gratiae cooperantis, in ebore autem apparet rubor et perseverantia verecundiae naturalis. Nix quae desursum venit, purum habet candorem. Lac carni non assimilatur, de qua [Col. 0289A] quamdam faeculentiam trahens, plus ad terrenum nitorem, quam ad candorem coelestem accedit. In terra enim quaedam quae naturaliter albent, industria artificis plus renitent, ut argentum per aurificem, vestis per fullonem. Unde et vestimenta Domini candida fuisse dicuntur sicut nix (Marc. IX), qualia fullo non potest candida facere super terram. Ecce hic in nivis candore et fullonis operatione manifeste exprimitur candor gratiae et nitor industriae, quae si vicissim sibi cooperentur, ut quantum gratia adjuvat industriam, tantum industria respondeat gratiae ad incredibilem cito pertingitur venustatis decorem.

Quod si istis etiam naturae bonum accesserit, nihil jam ad perfectionem deesse videtur, ut nec robur [Col. 0289B] eburnei ossis, nec rubor pudoris, nec perseverantia vel gravitas desit antiquitatis. His de firmitate et decore civitatis Domini virtutum breviter praelibatis, ad considerandam jam ejusdem commoditatem accedamus; quam in civitate hominum homines hodie plus attendunt, libentius commoditatis utilitate etiam sine caeteris quam eis sine commoditate contenti. Quid autem humilitate commodius, ad quam nos Dominus velut laborantes ad requiem, velut oneratos et pressos ad levamen, velut captivos et subjugatos ad sui jugi libertatem invitat dicens: Venite ad me omnes qui laboratis et onerati estis, et ego reficiam vos: tollite jugum meum super vos, et discite a me, quia mitis sum et humilis corde, et invenietis [Col. 0289C] requiem animabus vestris? (Matth. XI.) Humilitas enim velut quaedam compendiosa commoditas semitae, per quam devitatur obliquitas publicae stratae, facile perducit ad requiem, cito pervenit ad quietem. Quid enim quietius, quam ex intima cordis humilitate velle potius vinci quam vincere; ferre injurias quam inferre, praeferre divitiis paupertatem, gloriae ignominiam, quieti et deliciis carnis spineam dolorum et passionum coronam? Ecce quanta in humilitate commoditas, quanta suavitatis jucunditas, per quam facillime prava mutantur in directa, et aspera in vias planas (Luc. III). Haec de civitatis peregrinantis fundamentis dicta ad praesens possunt sufficere, ut ex his quilibet vestrum manifeste conjicere valeat, si in ea sit civis ascriptus, si hujus [Col. 0289D] civitatis sit municeps; quantum etiam in ipsa civitate profecerit, si praedicta fundamenta in se jam jacta experiatur, sive jam sentiat altius excrevisse. Quo enim pacto ad ipsam civitatem spectare se reputat, qui necdum pro peccatis suis confunditur et humiliatur, necdum ad poenitentiae lamenta non solum recurrere non disponit, sed insuper peccata peccatis accumulat, gloriatur cum male fecerit, et exsultat in rebus pessimis? (Prov. II.) Quomodo, inquam, civitatis Domini civis esse vel credi vel dici potest; qui nec propositum quidem castitatis, nec vel primam radicem charitatis, quae est timor Domini adhuc attingere meruit? O quam verum, sed et quam miraculosum hodie illum sermonem Domini experimur: Multi vocati, pauci vero electi! (Matth. [Col. 0290A] XX.) O quam metuendum est nobis, ne potius de multitudine simus palearum, quam de paucitate granorum; ne potius simus de illis, de quibus legitur: Inter multos erant mecum (Psal. LIX), quam de quibus dicitur: In populo gravi laudabo te! (Psal. XXXIV). Scrutemur igitur vias nostras et studia nostra, et indagatione sollicita perquiramus praedictarum civitatum ad quam pertinemus; ad civitatem Domini, an diaboli; ad civitatem spiritualium, an ad civitatem carnalium; ad civitatem, ad quam via lata et spatiosa pervenitur, an ad quam angusta via attingitur, per quam pauci ingrediuntur (Matth. VII). Illa siquidem, sicut legitur, est clamoris plena, urbs frequens, civitas exsultans, sordibus nobilis, grandis interitu, civitas sanguinum, cujus futura est [Col. 0290B] grandis pira. De hac legitur: Oculi tui videbunt Jerusalem habitationem opulentam, tabernaculum quod nequaquam transferri poterit, nec auferentur clavi ejus in sempiternum. Omnes funiculi ejus non rumpentur; quia solummodo ibi magnificus Dominus Deus noster, locus fluviorum, rivi latissimi et patentes: non transibit per eam navis remigum, neque trieris magna transgredietur eam. Dominus enim judex noster, Dominus legiler noster, Dominus rex noster, ipse salvabit nos. Legati sunt funiculi tui, sed non praevalebunt. Sic erit malus tuus, ut dilatare signum nequeas (Isa. XXXIII). Quem non delectent tantae promissiones? Quis tantorum gaudiorum particeps esse non concupiscat? Quis in civitate tam opulenta tam stabili, tam libera, tam irrigua, tam spatiosa, tam [Col. 0290C] justitiae plena, tam salutifera, tam nominata, civis ascribi toto desiderio non festinet; nec solum civis, sed magis civitas ipsa quilibet nostrum fieri toto cordis affectu requirat?

Quod si forte alicui arduum nimis et difficile videatur, si fundamenta quae proposuimus adipisci se posse desperet, et in vertice montium collocari, saltem ad montes praeparatorios appropinquet, ut paulatim mons praeparatorius ipse efficiatur. Montes siquidem praeparatorios eosdem hodie in plebibus Christianorum esse, quos in populo Judaeorum fuisse antiquitus aestimamus. Ille namque populus ab ascensu montis Sinai arcebatur, ad radices autem montis accedere, et terminos a Moyse constitutos [Col. 0290D] tangere permittebatur. Quid aliud in hoc praefiguratum credimus, nisi quod a propheta postea praenuntiatum, et hodie in Christianorum plebibus cernimus adimpletum? Erit, inquit propheta, praeparatus mons domus Domini in vertice montium (Isa. II). In his verbis manifeste videtur esse distinctum, quod a Moyse fuerat praesignatum, ut mons in vertice montium positus esse intelligatur, ad quem vulgus ascendere non sufficiat; ad montes autem, in quorum situs est vertice accedere ei liceat, et ipsi sint termini, quos transgredi non praesumat. Montes hos inferiores civitatis in superiori monte aedificandae praeparatorios non incongrue, ut arbitror, interpretamur fidem, signum fidei, et reverentiam signi. Haec in Abraham patre fidei praecessisse Apostolus expressim [Col. 0291A] asserit, dicens: Credidit Abraham Deo, et reputatum est ei ad justitiam, et accepit signum circumcisionis, ut sit pater omnium credentium (Rom. IV). Recte credentium patrem Abraham dicit Apostolus, in quo ea spiritualiter praecesserunt, quae secuturis necessaria erant ad praeparationem salutis. Ei siquidem in signum suae fidei tradita est circumcisio, et a tota progenie sua cum tanta reverentia et veneratione suscepta, ut quam Christiani per baptismum, eam et Judaei per circumcisionem salutem exspectarent. Sed neque reverentia signi sine ejus susceptione, nec signi susceptio sine fide Judaeis profuit ad salutem. Nec Christianis baptismi veneratio absque ejus perceptione, nec sacramenti perceptio sine fide, suam vel aliorum hodie salutem operatur. Bene [Col. 0291B] igitur haec tria salutis praeparatoria dicimus: quae, licet bene operandi tempora non habentibus sufficiant ad salutem, habentibus tamen et bene operari nolentibus solam spem potius afferunt, quam conferant rem salutis. Ubi enim ista praecesserint, jam velut quaedam praeparatorii montes apparent, quibus superaedificari debeat civitas Domini virtutum, et fundamenta quae apposuimus, in eis valeant collocari. Quamdam enim videntur habere convenientiam cum his montibus praedicta fundamenta, ut castitati fides, suceptio sacramenti humilitati, Christi reverentiae devotio sacramenti respondere non incongrue videantur. Pene igitur etiam isti montes fundamenta dici possunt, sicut illa; sed haec prima et inferiora, illa superiora et altiora sunt fundamenta: [Col. 0291C] haec incipientium, illa proficientium; haec communia bonis et malis, illa specialia solis bonis. Super haec qui aedificant ligna, fenum, stipulam, ignem timere possunt tanto ardentiorem, quanto a fundamento longius recesserint; tanto autem tolerabiliorem, quanto ad fidei fundamentum per poenitentiam propius accedendo redierint. Haec pro illis dicta sint, qui civitate modica Segor contenti, montis ardua non conscendunt; et cum populo Judaeorum terminos a Moyse constitutos, transire non contendunt. Ad eos igitur qui praedictis fundamentis aurum, argentum, lapides pretiosos superaedificare nituntur, stylum vertentes, transgressis jam fundamentis muros et portas ipsius civitatis sollicita indagatione [Col. 0291D] perscrutemur. Ad hoc enim finis versiculi, quem apposuimus, nos invitat, ubi praedictis subinfertur: Diligit Dominus portas Sion super omnia tabernacula Jacob (Psal. LXXXVI). Haec autem sub alio sermone, quantum nobis Dominus dederit, differemus. Ipse autem semper Alpha et Omega sit nostri sermonis, qui universorum est initium et finis, et sine initio et fine permanet in saecula saeculorum. Amen.



TRACTATUS V. DE PORTIS CIVITATIS DEI.

Volens propheta David, quae in civitate Domini virtutum viderat, praesentibus et futuris sine tabescente invidia communicare, commendatis fundamentis ipsius civitatis, ad describendas portas et [Col. 0292A] exponendum nomen ejus se transfert, ut ex his quae prima fronte etiam extra positis apparent, quanta sint et quam jucunda, quae intus sunt, manifestius cognoscatur. Verum primo loco dignum admiratione videtur, cum Propheta civitatis gloriam descripturus, nec portas, nec nomen, nec populum, nec principes, nec ipsa ejus fundamenta tacuerit, cur de muris nec mentionem quidem fecisse inveniatur. Sed facilis est ad ista responsio; Prophetam minime muros praeteriisse, quorum fundamenta et portas tam studiose voluit commendare. Ubi enim tam pretiosum sternitur fundamentum, pretiosissima speratur debere consurgere structura murorum. Prius igitur quam ad civitatis portas accedamus, quid de muris ipsius alius propheta dixerit, audiamus: [Col. 0292B] Urbs, inquit prophetarum eximius Isaias, fortitudinis nostrae Sion Salvator, ponetur in ea murus et antemurale (Isa. XXVI). Quem alibi lapidem pretiosum in fundamento fundatum dicit, hic murum et antemurale ejusdem civitatis proponit. Ipse siquidem, qui est Alpha et Omega principium et finis civitatis suae dedit vel fuit initium, et daturus est complementum. Ipse qui voluit esse caput corporis et fundamentum civitatis, ipse et in corpore distinxit et ordinavit membra, et in civitate varia munitionum et officiorum disposuit genera. Sicut enim in uno corpore multa sunt membra, omnia autem membra non eumdem actum habent; et sicut in ipsis membris quaedam sunt honestiora, quaedam infirmiora, quibus et abundantiorem honorem circumdamus, [Col. 0292C] ita in una Domini civitate varia sunt municipia, diversa et ministeria, cum tamen unus sit Dominus, una fides, unum baptisma (Ephes. IV), unus spiritus, divisiones gratiarum et administrationum et operationum multae. Ipse enim Spiritus dividens singulis, prout vult (I Cor. XII), alios quidem dedit apostolos, alios prophetas, alios evangelistas, alios autem pastores et doctores, ad consummationem sanctorum, in opus ministerii, in aedificationem corporis Christi (Ephes. IV), quod est civitas ipsa, de qua loquimur. Sicut autem unus spiritus diversa in uno corpore membra vivificat, et vivificando compaginat; et, sicut uno caemento multi lapides in uno conglutinantur muro, ita in [Col. 0292D] civitate Christi universae ipsius civitatis partes uno Christi Spiritu reguntur et muniuntur. Ipse enim qui in propria persona voluit suae civitatis fieri fundamentum, ipse non solum in se, sed etiam in quibusdam membris suis voluit murus esse, in quibusdam antemurale; quaedam velut turres firmissimas eminere; quaedam velut partes speciosissimas inimicos arcere, civibus et amicis patere. Unde in Canticis de sponsa dicitur: Si murus est, aedificemus super eum propugnacula argentea; si ostium est, compingamus illud tabulis cedrinis (Cant. VIII): quod suo in loco postea melius exponetur. Interim quod coepimus prosequentes, primo quomodo in se ipso Christus civitatis suae murus sit et antemurale, deinde quomodo in suis membris videamus. Si [Col. 0293A] ergo diligenter advertamus, murus non solum est ad munimentum, sed etiam ad prospectum, antemurale ad incitamentum. Incitantur enim cives ad resistendum adversariis tanto ardentius, quanto securius habent usque ad antemurale progressum. Sic Christus suae civitati est ad munimentum, non solum per praesentiam divinitatis, vel per infusionem gratiae spiritualis, sed etiam per meritum passionis, ad prospectum per doctrinam evangelicae praedicationis, ad incitamentum per exempla communis conversationis. Quem enim non gravi solvat metu, ne dicam Christi passio, sed in ipsa passione latronis absolutio? Quis ad tubam evangelicae praedicationis aures non arrigat, quis oculos non aperiat, ad prospiciendum altius non ascendat? Quem [Col. 0293B] Christi paupertas, jejunium, vigiliae, insidiae, exprobrationes, non moveant ad similia patientissime toleranda? Sic sic suae civitatis in se ipso Christus murus est et antemurale.

Quod et in membris suis idem sit, manifeste indicare videntur tres illae celeberrimae festivitates, quae festum Dominicae nativitatis sequuntur. Beatus enim Stephanus incitat per exemplum, beatus Joannes invitat ad speculandum, beatissimi Innocentes, per solum muniunt meritum; beatus Stephanus fundamento Christo superaedificasse videtur aurum, beatus Joannes argentum, sancti Innocentes lapides pretiosos. O civitas gloriosa, de qua tam gloriosa sunt dicta, imo in qua tam gloriosa sunt [Col. 0293C] facta, ut in ipso muro aurum, argentum, lapides pretiosi, mira quadam varietate distincta et uno Spiritus sancti glutino connita cohaerere sibi inveniuntur. Nec recedit a fundamentis superaedificatio talis; cum et in Stephano aurum rutilet charitatis, et in Joanne argentum niteat castitatis, et in parvulis Innocentibus velut quidam lapis pretiosissimus soliditas splendeat humilitatis. Quid enim humilitate solidius, quae instar lapidis pretiosissimi nullius adversitatis igne frangitur, nullius prosperitatis elevatione immutatur, sed una et eadem in omnibus perseverans temperantiam in prosperis, fortitudinem retinet in adversis. Castitatis et argenti convenientiam quis manifestius exprimat, quam Propheta, qui ait: Eloquia Domini eloquia casta, argentum [Col. 0293D] igne examinatum? (Psal. XI.) Eloquium siquidem philosophorum, eloquium rhetorum, eloquium illorum, qui per sapientiam verbi crucem Christi velle evacuare videntur, minime castum reputans, sed adulteratum, sicut ait Apostolus: Non sumus sicut quidam adulterantes verbum Dei (II Cor. II), solum quod Domini est, castum, et argento judicat comparandum; nec cuilibet argento, sed igne examinato, quod tanto sonorius, tantoque nitidius, quanto probatius esse constat. Quid autem charius charitate, quae sicut aurum metallis omnibus, sic virtutibus omnibus noscitur praeeminere? O quanta concordia, quanta unio, quantus in hac civitate Domini prima facie conventus apparet, ubi nulla a fundamentis in muris discrepantia, [Col. 0294A] hiatus nullus, nihil quod dedeceat inventu; sed uno Christi spiritu et distincte unita, et uniformiter distincta, et mirabiliter ornata omnia reperiuntur. Uno siquidem atque eodem Christi spiritu omnia operante in aedificationem corporis sui positi sunt apostoli velut quaedam ipsius civitatis speciosissimae portae, deinde prophetae velut quaedam turres sublimissimae; tertio evangelistae, velut quidam turrium vigilantissimi speculatores; tandem pastores et doctores velut quidam totius populi prudentes consiliarii et eruditores sapientissimi. Pastores qui in tribulationibus et angustiis consolentur et reficiant; doctores qui in dubiis et tentationum periculis ignorantiae tenebras repellant. De his omnibus suis locis plenius disseretur. Interim libet cum [Col. 0294B] Propheta exclamare et dicere: Magnus Dominus et laudabilis nimis in civitate Dei nostri (Psal. XLVII). Magnus inquam, qui talem potuit aedificare, laudabilis qui ea taliter et scivit et voluit ordinare. Magnus in se per omnipotentiam, laudabilis nimis in donis electis suis collatis per misericordiam. Comparemus, si placet, hanc nostram, imo Domini civitatem civitati terrenae, mundiali, Babylonicae, sive Romulae. De illa siquidem qui eam in immensum suis laudibus extollere voluerunt, suis in carminibus reliquisse leguntur:

Roma caput mundi tenet orbis frena rotundi.
Et illud:

Par tibi Roma nihil, cum sis fere tota ruina.
   [Col. 0294C] Et quanti fueris integra, fracta doces.
Quid quaeso, haec quae tanta praedicatur, cum esset integra, simile cum nostra habuisse invenitur? In ea siquidem Romulus fundamentum posuisse, in nostra fundamentum positus esse Christus describitur. Eam Romulus muro circumdedit; in nostra murus et antemurale Christus esse voluit. Eam ille fratris sui sanguine parricida foedavit, Christus suo sanguine suae civitatis postes et superliminaria signans contra omnem hostium fraudem et virtutem munivit. Ille legibus populum seditiosum coercens, jurgia populi quoquomodo compescuit: Christus in suorum cordibus leges suas Spiritu sancto scribens, suos sibi incorporando univit. Ille a populo suo deus est institutus, Christus Deus de Deo [Col. 0294D] natus suos omnes filios Dei fecit, cohaeredes quidem sui, haeredes autem Dei; nec timuit in sua haereditate habere cohaeredem, sed suos omnes in fratres adoptavit, ut esset primogenitus in multis fratribus. Romulus suam civitatem lateritiam, Augustus marmoream reliquit; Christus suam, sicut dictum est, ex auro et argento et lapidibus pretiosis concidit et ornavit. Romulus suam civitatem a suo nomine denominavit, ut a Romulo Roma diceretur; Christus non solum suam civitatem, sed etiam singulos ipsius cives suo nomine illustravit, ut Christiani a Christo singuli dicerentur. Quod et per Prophetam longe ante praedictum fuerat, qui ait: Servos meos vocabo nomine altero, in quo qui benedicendus est, benedicetur in Domino. Amen. Augustus [Col. 0295A] civitati illi totum orbem subegit; Christus servis suis etiam daemones quos Romani colebant ut deos, subjecit; et transitoria omnia calcanda edocens, eis regnum coelorum aperuit. O fratres et concives mei, quid ultra nobis facere debuit, et non fecit? Quantum diligendus est Christus a Christianis. Si tantum dilectus est Romulus a Romanis, ut dicerent, utinam aut nunquam natus, aut nunquam mortuus esset: quantum diligendus est Christus a nobis, pro quibus natus et passus, vitam nobis aeternam donavit? Si Brutus natos nova bella gerentes ad mortem pro Romana libertate vocavit, ne superbus Tarquinius in ea imperaret, ita ut legatur de eo:

Vicit amor patriae, laudumque immensa cupido.
[Col. 0295B] Si alius etiam Romanus princeps cognomine Torquatus, filium, non quia contra patriam, sed etiam pro patria, tamen quia contra imperium suum ab hoste provocatus juvenili ardore pugnaverat, licet vicisset, occidit; ne plus mali esset in exemplo contempti imperii, quam boni in gloria hostis occisi: quanto potius pro nostrae civitatis regibus, quibus plurimi sunt filii, terrena omnia contemnere et abdicare debemus? Si M. Regulus ne crudelissimos hostes jurando falleret, ad eos ab ipsa Roma reversus est et a Carthaginensibus Romani imperii aemulis, quia contra eos in Romano senatu egerat, ne pro suis captivis captivos illorum redderent, gravissimis suppliciis necari, quam fidem violare maluit: qui cruciatus non sunt pro fide [Col. 0295C] Christi contemnendi, et pro nostrae civitatis gloria sustinendi? Aut quomodo se auderet extollere Christianus de voluntaria paupertate quam suscepit, ut in hujus vitae peregrinatione expeditior ambulet viam quae ducit ad patriam, cujus verae divitiae Deus ipse est, cum legat, Lucium Valerium, qui in suo defunctus consulatu, usque adeo pauperem esse voluisse, ut nummis a populo collatis ejus sepultura curaretur: cum legat et Quintum Cincinnatum quatuor jugera possidentem, et suis manibus excolentem, ab aratro fuisse abductum, ut dictator fieret, ubi major esset quam consul, victisque hostibus ingentem gloriam consecutum in eadem paupertate mansisse? Si in terrena et pro terrena [Col. 0295D] civitate isti talia, et multi alii multo amplius fecerunt, quanta pro aeterna patria facere et sustinere debent Christiani? Sed ecce dum ad terrenam civitatem oculos paululum refleximus, a muris et portis nostrae civitatis longe digressi sumus. Et quia circa muros diutius quam speraremus immorati sumus, et desiderantibus intrare civitatem tanto optabilius portae aperiuntur, quanto tardius ad eas pervenitur; ad ipsas jam propius accedamus portas, et ut nobis aperiantur, opportune et importune pulsemus, ut eis reseratis, et eis quae intra civitatem sunt, studiose inspectis, diutius in eis et delectabilius jucundemur. Cum igitur multae sint hujus civitatis portae, inter alias quatuor principales eminere videntur, quas a caeteris distinguere [Col. 0296A] volens Propheta Spiritu sancto revelante, sic ait: Attollite portas principes vestras (Psal. XXIII). Ac si diceret: Plures quidem portas, sicut audivimus, sic, vidimus in civitate Domini virtutum; sed prae caeteris principales et praecipuae attollantur, ne quid infimum, ne quid terrenum, ne quid carnale, eas foedare aut corrumpere queat, quominus Rex gloriae, quem non nisi gloriosa et sublimia decent, per eas introeat.

Has principales portas quatuor existimo praecipua Dei sacramenta, per quae diversa hominum genera velut quidam ipsius civitatis cives, secundum varia officia diversos habent exitus et ingressus. Quidam enim intrant civitatem ab oriente ad commorandum, quidam ab occidente exeunt ad [Col. 0296B] transmigrandum. Et quia duplicem aciem producit mundus contra milites Christi, blandiens ut decipiat, terrens ut frangat: exire non cessent strenuissimi et ad bella doctissimi nostrae civitatis milites contra adversarios suos dimicaturi; alii ab austro, alii ab aquilone, vel secundum Apostolum: A dextris et a sinistris (II Cor. VI). Ab austro, sive a dextris, ut carnis deliciis et mundi prosperitatibus, stigmata Jesu circumferentes, resistant, Ab aquilone, sive a sinistris, ut aspera et molesta scuto patientiae et armis justitiae longius studeant propulsare. Porta igitur ab oriente sacramentum est baptismatis, per quod in civitatem intratur, et ipsius civis, quisquis recte intrat, ascribitur. Bene autem porta haec dicitur orientalis, vel quia primo [Col. 0296C] per hanc visitavit mundum Oriens ex alto, cum baptizato in Jordane Domino, cui nomen est Oriens aperti sunt coeli, et vox Patris audita est, et in specie columbae Spiritus sanctus super eum apparuit, et tota Trinitas in ipsius baptismatis consecrationem, et ejusdem sacramenti commendationem mundo innotuit; vel quia qui baptizantur in Christo velut modo geniti infantes mundo mortui, et Christo per baptismum consepulti Patri spirituum oriuntur, et in novam transeunt creaturam. Porta igitur intrantium baptismi est sacramentum. Portam autem occidentalem non immerito dixerim sacram aegrotantium unctionem, quo sacramento sic muniuntur morituri, velut de civitate militante ad [Col. 0296D] triumphantem jamjamque transmigraturi. Portam ab aquilone secure diffinio sacramentum confirmationis, sive manuum impositionis, quod pugnaturis ad corroborationem datur, cum post baptismum quis in virum perfectum proficiens, velut ovis ascendens de lavacro, ut gemellis sit fetibus principali spiritu confirmatur. Non est enim noviter inventum confirmationis sacramentum, cum longe ante Propheta distinxisse legatur inter spiritum innovantem, qui datur in baptismate, et spiritum confirmantem, qui datur in manuum impositione, et spiritum sanctificantem qui datur in septemplici sacri liquoris unctione. De isto sic dicitur: Spiritum sanctum tuum ne auferas a me (Psal. L). De spiritu confirmante: Spiritu principali confirma me [Col. 0297A] (ibid.) De innovante: Spiritum rectum innova in visceribus meis (ibid.). Restat porta australis, quam non immerito dixerim sacramentum altaris: ubi non jam oleum demulcens aegrotantem, sed panis confirmans et vinum laetificans triumphantem. Unde legitur in propheta: Qui habitatis terram austri, cum panibus occurrite fugienti (Isa. XXI). Fugere de civitate Domini virtutum disponit, quisquis ad carnis suavia, ad mundi prospera, non contra ea pugnaturus, sed eis abstractus et illectus accedit; quod illis specialiter solet contingere, qui divini panis inedia afflicti, quia panes sanctificatos contingere non praesumunt, ad panes laicos se convertunt. Neque enim panes sanctificatos contingere permittuntur, nisi qui mundi fuerint, maxime a [Col. 0297B] mulieribus, id est carnalibus deliciis. Qui igitur terram austri inhabitant, quorum hortum auster frequenti perflat visitatione, ut educat panem de terra eorum, merito fugientibus cum panibus praecipiuntur occurrere; ut pane vitae et intellectus refocillati, manere in civitate, et locum suum studeant retinere. Merito igitur portam australem Eucharistiam dicimus, quae specialiter carnis illecebris opponitur; et cujus virtutem, qui carnem suam crucifixerunt cum vitiis et concupiscentiis saepius experiuntur (Hebr. XIII). Ipsa siquidem est altare, de quo edere non habent potestatem, qui tabernaculo carnis deserviunt. Unde et extra castra Christus pati voluit, ut quisquis de castris Babylonicae [Col. 0297C] civitatis fugiens ad castra nostrae civitatis vellet redire, passionem ejus portam haberet, et per eam in civitatem haberet regressum: si quis autem de nostra ad illam vellet transire, eamdem passionem inveniret obstaculum. Hae sunt portae civitatis Christi, de quibus dicit Propheta: Diligit Dominus portas Sion super omnia tabernacula Jacob (Psal. LXXXVI). Ubi Jacob, non Israel ponit, et tabernacula Jacob non Israel, dicit. Videtur nobis innuere, se de illis tabernaculis loqui, quae mutanda, et finem habitura essent; sic nomen Jacob in Israel est mutatum, ita quod nec vocari Jacob ultra deberet, dicente Domino: Nequaquam vocaberis Jacob, sed Israel erit nomen tuum (Gen. XXXII). Sicut autem Israel longe dignius et melius nomen, quam [Col. 0297D] Jacob, secundum suam interpretationem esse cognoscitur, eo quod Jacob luctator, et Israel videns Deum, dicatur; et longe melius sit Deum videndo quiescere, quam Deum quaerendo luctari: sic incomparabiliter meliora et digniora sunt sacramenta praesentis Ecclesiae, quam tabernaculum et caeremoniae veteris Synagogae. In illis enim umbra, in his veritas; in his stabilitas, in illis antiquatio et vetustas. Unde Apostolus: Holocautomata et pro peccato non tibi placuerunt; tunc dixi: Ecce venio. Dicens, quia hostias, holocausta, et oblationes noluisti, tunc dixi: Ecce venio, ut facerem voluntatem tuam, Deus; aufert primum, ut sequens statuat (Hebr. X). Merito igitur diligere dicitur Dominus portas Sion super omnia tabernacula Jacob, cum illa nec dilexisse dicatur. Unde nec [Col. 0298A] ei placuisse Apostolus prophetae consonans, et prophetam approbans asserit. Sacramenta vero Ecclesiae adeo diligere cognoscitur, ut per sacramentum baptismatis velut per portam orientalem introducat ad patrem. O quantum diligendae, quantum attollendae, quantum venerandae sunt a nobis hae portae, quas non ob aliud diligit et frequentat Rex gloriae, nisi ut per eas intrantes omnes faciat gloriosos. Quisquis enim de luce ad illum vigilaverit assidentem eum foribus istis inveniet. Bene autem Sion nominatur, cujus portae tantum a Domino diliguntur. Sion enim speculatio dicitur, quia jam non figurarum umbris, sed per sacramentorum veritatem velut per quasdam portas, adhuc tamen clausas, futurae suae beatitudinis gloriam speculatur. Sed quia ex [Col. 0298B] portarum speculatione et civitatis nominatione magis ac magis coepit nobis ejus notitia relucere, non est ipsius nominationis discussio in transitu percurrenda, nec jam finiendi sermonis angustiis coarctanda. Alterius igitur principio reservetur, quae ad alicujus secreti speculationem nos invitare videtur. Ipse autem semper Alpha et Omega sit sermonis nostri; qui universorum est principium et finis, et sine principio et fine manet in saecula saeculorum. Amen.



TRACTATUS VI. DE NOMINE CIVITATIS DEI.

Cum propheta mente excessisset Deo, volens sobrius nobis fieri, et quae in excessu suo viderat, [Col. 0298C] fideliter aperire: descriptis fundamentis, et commendatis portis civitatis Domini virtutum, quo nomine censeri eam audierit, postmodum non dicit. Sciens enim quod ex re nomen imponi soleat, et ex nomine res agnosci, cum a multis aliis prophetis qui de eadem gavisi sunt visione, diversis sit vocabulis nuncupata: ipse illud magis ponere voluit, quod proprietati intellexit civitatis potius convenire. Isaias siquidem hujus civitatis nomen exprimere volens, nec satis prout volebat, valens, dicebat: Non vocaberis ultra derelicta; et terra tua non vocabitur amplius desolata. Sed vocaberis voluntas mea in ea (Isa. LXII). Et ibidem: Vocabitur, ait, tibi nomen novum, quod os Domini nominavit (ibid). Alii quoque prophetae alia atque alia de nuncupatione istius civitatis [Col. 0298D] scripsisse inveniuntur. David brevi volens uri compendio, Sion eam nominat, ut ad speculandam, et diligenter perscrutandam ipsius gloriam et virtutem audientes invitet. Unde et in alio Psalmo: Circumdate Sion, et complectimini eam; narrate in turribus ejus. Ponite corda vestra in virtute ejus (Psal. XLVII). Circumdate perscrutando, complectimini desiderando, narrate collaudando. Et ne videatur sufficere, exteriora quoque, fundamenta scilicet, muros ac moenia, turres ac portas intueri: Ponite, ait, corda vestra in virtute ejus; ut non tam gloria civitatis, quam virtutis attendatur, quia fallax omnis gloria, quam virtus non parturivit. Nos igitur virtutem ac proprietatem hujus nominis attendentes, non quae exterius videntur, sed quae interius latent, [Col. 0299A] acutius speculemur. Videtur siquidem civitas Domini hoc nomen inde traxisse, quod suus ei conditor in omnibus suis partibus, officiis et officinis proponitur speculandus. Quod Simeon in Spiritu cognoscens pro sua speculatione gratulabundus et laudans, ait: Viderunt oculi mei salutare tuum: quod parasti ante faciem omnium populorum (Luc. II). Bene dicitur Simeon in spiritu advenisse in templum. Videtur enim per spiritum cognovisse, illum quem videbat, suum, imo Domini esse salutare ad salutem praestandam paratum ante faciem omnium populorum, ut in ipsius visione consisteret jus salutis humanae. Sicut enim quondam intuitu aenei serpentis a serpentium morsibus Judaei salvabantur; sic et hoc salutare ante omnium Christianorum faciem [Col. 0299B] Simeon vidit esse paratum, ut in ipsius visione salus eorum consisteret. Hoc etiam cognoscens Psalmista aiebat: Ostende faciem tuam, et salvi erimus (Psal. LXXIX). Jacob autem viso Domino facie ad faciem salvam factam animam suam profitetur. Rem igitur sui nominis Sion speculando tenens, et nominis Jesu effectu participans speculando, salvari, et salva facta speculari suum Salutare non cessat: non sicut Roma nudum nomen trahens a Romulo, sed suo Salvatori, quantum ab eo conceditur, speculando inhaerens. Sed quia in praesenti vita non est plena visio, nec salus in praesenti potest esse perfecta, neque enim perfectam salutem dixerim, quae manente crepusculo minui valeat vel corrumpi; in ea autem civitate, quae sursum est et [Col. 0299C] libera est, sicut est visio manifesta, ita pax est, et salus perfecta. Unde merito Jerusalem dicitur, id est visio pacis; nostra autem civitas quae adhuc militat et peregrinatur in terris, potius Sion quam Jerusalem debuit nominari, quia interim per speculum in aenigmate videt eum, quem post finem peregrinationis suae facie ad faciem est visura. Speculetur igitur interim nostra Sion regem Salomonem, et si nondum in diademate gloriae, saltem in diademate humanae naturae; ut quem jam invenit in fundamentis et muris suis, inveniat et in portis. Portas quippe nostrae civitatis diximus sacramenta salutis. Has portas jam penes se, sed tamen clausas habent, qui solo sacramentorum usu gaudent. Illis autem [Col. 0299D] aperiuntur, quibus sacramentorum mysteria referantur. Qui vero reipsa mysteriorum et sacramentorum fruuntur, cum Propheta apertis sibi portis justitiae ingressi in civitatem Domino confitentur. Usum sacramentorum et notitiam mysteriorum boni possunt habere et mali. Unde Apostolus: Si habuero omnem fidem ita ut montes transferam, et noverim mysteria omnia, charitatem autem non habuero, nihil mihi prodest (I Cor. XIII). Rem autem mysteriorum et sacramentorum, soli boni percipiunt. Accedunt igitur ad portas, et apertas inveniunt etiam filii hujus saeculi: sed non nisi filii lucis, filii Dei, qui Spiritu Dei aguntur, in numero amicorum vel civium admittuntur. Unde Dominus in Evangelio: Qui non intrat per ostium in ovile ovium, ille fur est [Col. 0300A] et latro (Joan. X). Videntur igitur aliqui intrare per portas, qui non intrant per ostium. Plane ita est. Porta quidem ostio claudi solet, et aperto ostio porta patet.

Porta, sicut jam diximus, est visibile sacramentum, ostium hujus portae Christus est, qui non solum institutor, sed etiam res est sacramenti. Sera hujus ostii occultum ipsius sacramenti mysterium. Clavis hujus serae, sive ostiarius, non aliud est a Christo, quia spiritus Christi est. Christus igitur digito et clave spiritus sui nobis reserare dignetur seram istius mysterii, ut cognoscamus quomodo ipse sit ostium in qualibet portarum: quomodo sit res ipsa mysteriorum et sacramentorum. Videamus igitur hoc in sacramento baptismi, ubi manifestius et [Col. 0300B] facilius apparebit. Visibile sacramentum baptismi porta est, per quam intrant boni et mali. Sed boni sicut cives, mali ut fures et latrones. Non enim intrant per ostium Christum, nec habent rem ipsius sacramenti. Quibus etiam occulti sera mysterii clave plerumque spiritus reseratur, secundum illud Apostoli: Dominus enim illis revelavit (Philip. III); tamen per ostiarium non introducuntur, quia rem mysterii Christum non assequuntur, et licet intrent per scientiam, non tamen per conscientiam. Intus quidem videntur esse per scientiam inflantem; sed non sunt intus per supervenientem scientiae charitatem. Boni autem cum suscipiunt visibile sacramentum, etiamsi ignorent mysterium, tamen intrant per ostium Christum; et ostium Christum, et rem [Col. 0300C] habent tam mysterii, quam sacramenti. Christus siquidem res est utriusque. Res est sacramenti, quia salus est et sanctificatio, quae per illud confertur. Pro salute namque et sanctificatione obtinenda recipitur, non pro elementi veneratione, quae nulla est, nisi quae ei ex verbi sanctificatione confertur. Accedente enim verbo ad elementum, fit non ipsa aqua, sed ex ipsa et verbo sacramentum. Christus igitur res est et causa baptismi; quam qui non habet, procul dubio ex baptismo salutem non habet, quia ipse dicit, Salus populi ego sum; et Propheta dicit: Dic animae meae: Salus tua ego sum (Psal. XXXIV). Quomodo etiam sit res mysterii, videamus.

Mysterium est occulta sanctificatio ipsius visibilis [Col. 0300D] sacramenti; quam diversam diversi assignaverunt. Ambrosius (c. 6, ad. Rom.; Greg., l. I, ep. 41), quidem per aquam voluit intelligi, quod sicut aqua sordes corporis ac vestes abluit, ita baptismus maculas animae, sordesque interiorum emundando extergit. Gregorius autem in tribus mersionibus personarum Trinitatem, et in una, ubi talis est consuetudo. divinitatis singularitatem voluit designari. Addidit etiam, nos qui tertio mergimur, etiam triduanae sepulturae sacramentum signare. Augustinus (Serm. De myst. bapt. in Supplem.) etiam baptismi ordinem duplici asserit mysterii significatione celebrari: »Recte, inquiens, mersi estis qui accepistis baptismum in nomine Trinitatis. Recte tertio mersi estis, qui accepistis baptismum in nomine Christi, qui die tertia [Col. 0301A] resurrexit a mortuis.« Ecce isti in trina mersione baptismi triduum Dominicae sepulturae asserunt designari. Secundum ergo baptismi mysterium est, ut sicut Christus in corde terrae tribus diebus et tribus noctibus fuit, sic qui baptizantur in Christo, mundo mori et sepeliri debeant opere, verbo et affectu, ut possint dicere cum Apostolo: Vivo autem, jam non ego, vivit vero in me Christus (Gal. II). Hoc mysterium volens Apostolus aperire, ait: Consepulti estis Christo per baptismum in mortem (Rom. VI). Et alibi: Quotquot autem in Christo baptizati estis, Christum induistis (Gal. III).

Quod si aliter illud triduum licet intelligere, possumus dicere, primam sepulturae spiritualis diem, abrenuntiationem, quae fit in baptismo, quando [Col. 0301B] abrenuntiatur Satanae, et omnibus pompis ejus; quae pompae non sunt aliae, quam mundi labentis vanitates; secundam, ejusdem abrenuntiationis ferventem et studiosam exsecutionem; tertiam, quae et verum sabbatum est, tranquillae contemplationis quietem; cum etiam a bonis operibus vacatur, ut videatur Deus; cum minoratur quis actu, ut percipiat sapientiam; cum absconditur quis in abscondito faciei Dei a conturbatione hominum. Prima die moritur actus peccati, cum per gratiam baptismi submerguntur Aegyptii; secunda mortificatur sensus, cum non tam puniuntur peccata, quam amore et imitatione Christi mortificantur membra. Tunc enim, sicut scriptum est, maxime prodest poena, cum non [Col. 0301C] punit peccata; tertia peccati moritur et sepelitur affectus, cum spiritus humanus spiritui divino adhaerens unus spiritus est, et ad vocem vel visionem dilecti anima liquefacta in ipsum transit dilectum. Ecce quomodo Christus et mysterii res est et sacramenti, cum et sacramentum salutem, quae Christus est, conferat: et mysterium eamdem significet et ostendat. Ipse igitur ostium est per quod homo introducitur, ipse via per quam deducitur, ipse vita ad quam perducitur. Bene igitur ait: Ego sum ostium: per me si quis introierit salvabitur (Joan. X). Bene introductus et ingredietur ad me Verbum a me homine deductus, et egredietur a me Verbo ad me hominem reductus, et pascua inveniet pinguia in humanitate, uberiora in divinitate, uberrima autem [Col. 0301D] ad patriam perductus post praesentem peregrinationem in utroque. Non immerito itaque Propheta nominationem civitatis portarum commendationi conjunxit, cum ipse sit illarum portarum ostium, qui praecipue civitati, quam Sion nominat, proponitur speculandus. Ipse siquidem eidem civitati, sicut ait Apostolus: Factus est sapientia, justitia, sanctificatio, et redemptio (I Cor. I). Redemptio est in baptismate, quo homo a servitute peccati redimitur, ut jam ei naturalis concupiscentia sine consensu ad damnationem non imputetur, secundum illud Apostoli: Nihil damnationis est iis qui sunt in Christo Jesu, qui non secundum carnem ambulat (Rom. VIII): id est qui carnis concupiscentiam non sequuntur Et alibi: Si quod volo, id ago, jam non ego operor illud [Col. 0302A] (Rom. VII). In baptismate igitur redemptus recipit gratiam declinandi a malo, in manuum impositione gratiam operandi bonum. Ibi mundatur a peccatis, hic meritis virtutum proficiens habet fructum suum in sanctificationem. Ibi caput in oleo impinguatur hic bene oleo facies exhilaratur. Quod forte non incongrue illud significat, quod in baptismo chrismate in vertice, in confirmatione homo consignatur in fronte. In baptismo enim liberum arbitrium velut quoddam interioris hominis sublimissimum caput unctione Spiritus sancti perfunditur et impinguatur, ut quod ante baptismum liberum erat ad posse peccare, non autem liberum ad posse non peccare mortaliter, post baptismum liberum sit cooperante gratia ad non peccandum damnabiliter. Ante baptismum enim, [Col. 0302B] ut ait Augustinus, premitur a concupiscentia, et vincitur, et habet infirmitatem ad malum, sed non habet gratiam ad bonum, et ideo potest peccare, et non potest non peccare, etiam damnabiliter. Post baptismum vero premitur a concupiscentia, sed non vincitur, et habet quidem infirmitatem ad malum, sed gratiam ad bonum, ut possit peccare propter libertatem et infirmitatem, et possit non peccare ad mortem, propter libertatem et gratiam adjuvantem: nondum tamen habet posse omnino non peccare, vel non posse peccare, propter infirmitatem nondum plene absorptam, et propter gratiam nondum perfecte consummatam. In baptismate igitur liberatur voluntas; et quia velle non sufficit, nisi adsit et posse, in confirmatione bene operandi indulgetur [Col. 0302C] facultas, ut exhilarata facie homo decantare jam valeat: Viam mandatorum tuorum cucurri, cum dilatasti cor meum (Psal. CXVIII). Sed quia dum sumus in corpore, peregrinamur a Domino, et corpus quod corrumpitur aggravat animam, et deprimit sensum hominis multa cogitantem, caligante interim oculo rationes saepius a justitia deflectimur, dicentes bonum malum, et malum bonum, ponentes lucem tenebras, et tenebras lucem.

Contra hunc igitur morbum statutum est etiam antidotum Eucharistiae sacramentum, per quod velut quamdam portam, quae vere dici debet speciosa, Christum sapientiam speculamur. Hoc siquidem antidoto morbo ignorantiae subvenitur, unde in fractione [Col. 0302D] panis discipulorum oculi leguntur aperti. In eo namque, quod sub visibili specie invisibilem speciem latere credimus et confitemur, edocemur, non esse rerum species aut formas visibiles tantummodo attendendas; sed potius invisibilia, quae causae sunt visibilium quaerenda esse et diligenda. Quae enim videntur temporalia sunt, unde et parvipendenda: quae autem non videntur aeterna, unde et toto corde optanda et complectenda. De visibili quippe specie apud Danielem sic legitur: Species decepit te, et concupiscentia subvertit cor tuum (Dan. XIII). Primo quidem similitudine veri boni species fallit aspectum, deinde concupiscentia subvertit affectum. Ecce ex ignorantia venit concupiscentia, per carnis concupiscentiam virtus spiritus exhauritur, ita ut [Col. 0303A] quod vult non faciat, sed quod non vult invitus sustineat, ut clamare cum Apostolo cogatur: Infelix ego homo, quis me liberabit de corpore mortis hujus? (Rom. VII.) Vere corpus mortis, quo vivente nec infirmitas perfecte absorbetur, nec ignorantia tollitur, sed ad concupiscentiam impellit infirmitas, et per ignorantiam impeditur libertas, ut nec ratio sine errore judicare, nec voluntas sine difficultate bonum possit appetere, nisi liberata gratia Dei per Jesum Christum Dominum nostrum. Haec gratia quotidie est necessaria, quia quotidianus est per ignorantiam et concupiscentiam humanae infirmitatis defectus, et ideo quotidie dicimus: Panem nostrum quotidianum da nobis hodie (Luc. II), et quotidie in humanae salutis subsidium, in infirmitatis adjutorium, Eucharistiae [Col. 0303B] repetimus sacramentum. Caetera duo sacramenta baptismus et confirmatio, non repetuntur, quia ex quo semel solutus est homo a vinculo concupiscentiae in baptismo, et infirmitatis in confirmatione, ut jam velle et posse habeat, nil restat, nisi ut noverit qua eat.

Haec igitur via sacramento altaris quotidie magis ac magis ostenditur, et in usu quotidiano quanto frequentius, tanto certius aperitur. Non solum autem ad tenendam viam, et transeundum a visibilibus ad invisibilia, de speciebus et formis velut de accidentibus ad subsistentia, per hoc sacramentum luce sapientiae illustramur, sed etiam reliqua duo, quae per sacramenta baptismi et confirmationis conferri diximus, sacramenti altaris virtute conceduntur, [Col. 0303C] sicut in illis et usu firmantur et augmentantur, quod non fit in illis. Quod etiam significari luce clarius constat in illis tribus substantiis, de quibus ipsum conficitur sacramentum, pane scilicet, vino, et aqua. In pane, qui hominem corroborat, designatur gratia, qua infirmitas roboratur: in vino quod laetificando inebriat, ostenditur gratia, quae a concupiscentia visibilium affectuum homines alienat: in aqua, quae oculos lavando clarificat, sapientiae claritas exprimitur. Unde et per Isaiam dicitur: Aqua sapientiae salutaris potavit illum (Eccli. XIV). Haec sunt illa tria, quae philosophi prudentiam, fortitudinem, temperantiam vocaverunt, et in eorum perfectione justitiam humanam constituerunt. Verum, [Col. 0303D] quia de propriis viribus praesumentes, et suam volentes statuere justitiam, justitiae Dei non fuere subjecti: ideo Dei ignorantes justitiam, evanuerunt in cogitationibus suis, se ex se et de se sapientes, fortes, temperatos, et justos fieri posse dicentes. Sed civitas Sion verius philosophando de suis portis aliter speculatur, aliter praedicando annuntiat dicens: Mihi adhaerere Deo bonum est, ponere in Domino Deo spem meam: ut annuntiem omnes laudationes tuas in portis filiae Sion (Psal. LXXII). In porta siquidem orientali annuntiat, quia nemo potest esse continens, nisi Deus det (Sap. VIII). In aquilonari, Fortitudo mea et laus mea Dominus (Psal. CXVII). In australi, Omnis sapientia a Domino Deo est (Eccli. I). In occidentali, cum jam non solum [Col. 0304A] homo exterior deficit, sed etiam interior portam mortis ferream horrescit, confitendo annuntiat, et annuntiando cum Propheta exclamat dicens: In te Domine, speravi, non confundar in aeternum; in tua justitia libera me (Psal. XXX). Jam certe de justitia sua diffidens, et se coram se statuens, velut pannum menstruatae omnem suam justitiam reputat, et ad merita se convertens, solius Christi, justitiae memorans, eam Patris oculis repraesentat: nec aliud jam, quam misericordiae oleum expostulans, sicut a planta pedis usque ad verticem non esse in se sanitatem profitetur, sic a planta pedis usque ad verticem non solum oleo visibili perungi, sed etiam interiorem hominem unctione misericordiae totum perfundi credit et gloriatur. Talia in portis suis [Col. 0304B] annuntiat, talia de portis speculando clarius intuetur. Sed quia intrare gestientibus tandiu circa portas morari taediosum forte videbitur, multa quae de his portis dicenda occurrunt, legentibus relinquo speculanda, dans tantum occasionem sapienti, ut sapientior fiat.

Videat ergo lector et judicet si primam harum portarum in Esdra porta piscium praefiguraverit (II Esdr. III), propter illud quod dictum est Petro: Faciam te fieri piscatorem hominum (Matth. IV). Videat, si secunda debeat dici porta gregum, propter illud quod dictum est: Populus ejus et oves pascuae ejus, introite portas ejus in confessione (Psal. XCIX). Nunquid non videntur velut quidam greges ad portam congregari, cum anhelando currit populus festinans [Col. 0304C] ab episcopo confirmari? Videat, si porta sterquilinii tertia dici possit, cum jam stercus peccati relinquitur, et corpusculum terrae velut stercus vilissimum commendatur. Videat, si quarta dici debeat porta judicialis, ad quam qui non digni accedunt, judicium sibi manducant et bibunt. Videat etiam, si his portis congrue possit aptari, et de altitudine earum speculando valeat comprehendi, quid sit latitudo, longitudo, sublimitas, et profundum. Videat si latitudo congruat temperantiae coarctationi, secundum illud: In tribulatione dilatasti mihi (Psal. IV), si longitudo fortitudinis longanimitati, si sublimitas prudentiae circumspectioni, si profundum justitiae ancipiti et incertae conclusioni, quia nescit [Col. 0304D] homo, utrum amore dignus sit an odio (Eccle. IX), sed omnia inposterum reservantur incerta. Haec de portis principalibus ad praesens dicta sufficiant. Nam sunt forte aliae portae secundariae, quibus aliae quinque quae in Esdra nominantur (Esdr. III), non inconvenienter aptari possunt, sed haec alias. Jam ergo cum propheta in civitatem intrantes, quid intus audierit quid viderit, ab ipso pariter et cum ipso audiamus.



TRACTATUS VII. DE LIBERTATE, DOMINATIONE, ET GLORIA CIVITATIS DEI.

Gloriosa dicta sunt de te, civitas Dei (Psal. LXXXVI). Ex his quae dicta sunt, civitatis Domini virtutum firmitatem, decorem et commoditatem Propheta [Col. 0305A] describente, imo per Prophetam Spiritu sancto revelante, manifeste jam comprehendisse videmur. Haec enim in omni civitate, sicut superius dictum est, specialiter attendi, et praecipue assolent commendari. Unde et Propheta haec volens ostendere, expressius in fundamentis expressit firmitatem, in muris pulchritudinem, commoditatem commendavit in portis. Quod quia satis jam ex praemissis videtur patuisse, superfluum duximus replicare. Sciens igitur Propheta, non in his solis etiam aeternae civitatis perfectionem felicitatis consistere, et ad metienda coelestia ex terrenis, ad conspicienda invisibilia per visibilia, ad insolita per assueta nos volens deducere; post ea quae praediximus, illud quod summopere in civitate terrena solet desiderari, gloriam [Col. 0305B] scilicet et dominationem, in civitate Domini prosequendo describit dicens: Gloriosa dicta sunt de te, civitas Dei. Primo igitur quanti in civitate terrena apud suos cives sit hodie gloria et dominatio, ac quanti apud antiquos exstiterit, ipsa nos edoceat urbs Romana. De illa siquidem sic ait Augustinus (lib. V De civ. c. 12): »Veteres primique Romani, sicut eorum docet historia, laudis erant avidi, pecuniae liberales, gloriam ingentem, divitias honestas volebant. Hanc ardentissime dilexerunt, propter hanc vivere voluerunt, pro hac etiam mori non dubitaverunt: caeteras cupiditates ingenti gloriae cupiditate presserunt. Ipsa denique patriam, quoniam servire videbatur inglorium, dominari et imperare gloriosum, prius omni studio liberam, domini esse [Col. 0305C] concupierunt. Hinc est quod regalem dominationem non ferentes, annua imperia binosque consules sibi fecerunt; qui consules appellati sunt a consulendo. Expulso itaque rege Tarquinio, et consulibus institutis, civitas incredibilem adepta est libertatem; et tantum brevi crevit, quantum gloriae cupido incesserat. Laudis ergo aviditas et cupiditas gloriae multa illa miranda fecit atque gloriosa secundum hominum existimationem.« Cujus autem laudis avidi et gloriae cupidi essent, in magnis illis et praeclaris viris Marco Catone et Caio Caesare, qui suo tempore ingenti virtute diversis moribus magni fuisse perhibentur, ostendit dicens primo in laudibus Caesaris: »Ibi magnum imperium exercitus novum bellum exoptabat, ubi virtus enitescere posset, hoc laudis [Col. 0305D] aviditas et gloriae cupiditas faciebat.«

Deinde Catonem eos laudasse refert, qui ad gloriam, honorem, imperium, vera via, id est ipsa virtute nitebatur. Unde et verba Catonis ponens, ita dicit (ibid.): »Nolite existimare majores nostros armis rempublicam ex parva magnam fecisse. Si ita esset, multo pulcherrimam eam nos haberemus. Quippe sociorum atque civium, praeterea armorum atque equorum major copia nobis quam illis est. Sed alia fuere, quae illos magnos fecere, quae nobis nulla sunt. Domi industria, foris justum imperium, animus in consulendo liber, neque delicto, neque libidini obnoxius. Pro his nos habemus luxuriam, avaritiam, publice egestatem, privatim opulentiam. Laudamus [Col. 0306A] divitias, sequimur inertiam; inter bonos et malos discrimen nullum, omnia virtutis praemia ambitio possidet. Nec mirum, ubi vos separatim consilium sibi quisque capitis, ubi demum voluptatibus aut pecuniae, aut gratiae servitis. Eo fit, ut impetus fiat in vacuam Rempublicam.« Haec Augustini verba, sive illorum quos loquentes inducit, posuimus, ut ex his manifeste detur intelligi, quantum Romani primo quidem libertatem, post etiam dominationem, laudem quoque et gloriam sibi quaesierunt. Sed primo magis ambitio quam avaritia animos eorum exercuit: quod tamen vitium propius virtuti erat. Sed et illi, qui nec ambitione, nec avaritia, sed per virtutem honorem quaesierunt, sicut Cato, nec dolis nec fallaciis, sed vera via nitendum [Col. 0306B] esse judicaverunt, finem tamen virtutis honorem posuerunt. Unde et aedes Virtutis et Honoris conjunctissimas statuerunt. Hinc et de Catone dictum est, quominus petebat gloriam, eo illum magis sequebatur, quia semper virtutem gloria comitatur. Ex his breviter colligimus, Romanos primo gloriam libertatis, secundo gloriam dominationis, tertio gloriam laudis, tribus viis, quosdam scilicet ambitione, quosdam avaritia, quosdam vera via, id est per virtutem, quaesivisse. Sed illi hominibus servire ducentes inglorium, a servitute humana liberi esse voluerunt. Nostrae autem civitatis cives vera gaudentes libertate, qua libertate Christus nos liberavit, a servitute peccatorum, vitiorum et daemonum, liberos se esse gloriantur. Nec enim [Col. 0306C] filii sunt ancillae, sed liberae.

Et quia Spiritu Dei aguntur, filii sunt Dei. Quod si filii, et haeredes. Haeredes quidem Dei, cohaeredes autem Christi (Rom. VIII). Et cum liberi sint ex omnibus, omnium se servos propter Christum faciunt, subjecti omni humanae creaturae propter Deum, in hoc ipso illi soli servientes, cui servire regnare est. Est et alia gloria libertatis, qua non solum a supradictis, sed ab ipsorum etiam elementorum hujus mundi servitute cives nostrae civitatis liberos se esse gloriantur, ut jam non serviant in vetustate litterae, sed in novitate spiritus consummentur. Non enim indigent doceri quae sint elementa exordii sermonum Dei, sed intermittentes inchoationis [Col. 0306D] Christi sermonem ad perfectionem feruntur, audientes ab Apostolo: Non accepistis spiritum servitutis iterum in timore, sed accepistis spiritum adoptionis filiorum, in quo clamamus: Abba Pater (ibid.). Ea quippe sunt elementa exordii sermonum Dei, rudimenta scilicet, et divini documenta timoris, quae velut prima quaedam elementa incohantibus proponuntur, qui lacte opus habent, non solido cibo, et adhuc sermonis justitiae sunt expertes. Haec Salomon filio proponebat, dicens: Audi, fili mi, disciplinam Patris tui. Timor Domini principium sapientiae (Prov. I). Time Dominum, et recede a malo Timenti Dominum bene erit in extremis (Prov. III). Timor Domini expellit peccatum. Et: Sine timore Domini non poterit quis justificari (Eccli. I). Hoc [Col. 0307A] timore quidam civium nostrorum serviunt, eo ipso jam liberi, quod voluntarie et libere et libenter sic serviunt, sperantes se per hanc servitutem proficere in libertatem gloriae filiorum Dei. Quinimo jam et ipsi sunt liberi, licet quandiu sunt parvuli nihil distent a servo, cum sint Domini omnium, sed sub tutoribus et actoribus timoris et obedientiae sunt usque ad praefinitum tempus a Patre. Ad quod cum per Patris gratiam pervenerint, sive qui jam Patris munere pervenerunt, non solum non serviunt praedictis elementis, sed quadam jam libertate spiritus in auras libertatis evadentes, etiam elementa figurarum, et sacramenta veterum omnium et novorum spiritus vivacitate transcendunt, nec jam onere figurarum premuntur, sed ad veritatis perfectionem feruntur. Sunt etiam et alia elementa, quae tertio [Col. 0307B] tangit Apostolus, arguens quosdam servientes infirmis et egenis elementis. Elementa, sive elementata, sunt quaecunque sensu corporeo percipi possunt; et ea merito infirma et egena dicuntur, quia humanam naturam nec a corruptione tueri, nec ipsius indigentiae sufficere possunt. Qui autem in eis sanitatem aut satietatem quaerunt, decepti et volentes vanitati serviunt: a qua servitute liberi sunt, qui serviunt non volentes, secundum Apostolum, subjecti interim vanitati, propter eum qui subjecit eos in spe. Subjecti, inquam, non servi, sed liberi tandem etiam a corruptione omnino liberandi. Hac de gloria libertatis ad praesens dicta sufficiant. De gloria quoque dominationis, quam gloriosa, quamque [Col. 0307C] gloriose a viris gloriosis dicta sint, audiamus. Ait prophetarum eximius Isaias, imo per Isaiam Dominus, de gloria civitatis Sion: Ecce in manibus meis descripsi te. Muri tui coram oculis meis semper. Venerunt structores tui, destruentes te et dissipantes a te exibunt. Leva in circuitu oculos tuos et vide; omnes isti congregati sunt, venerunt tibi. Vivo ego, dicit Dominus, quia omnibus his velut ornamento vestieris, et circumdabis tibi eos quasi sponsa. Adhuc dicent in auribus tuis filii sterilitatis meae: Angustus mihi est locus, fac mihi spatium, ut habitem. Et dices in corde tuo: Quis genuit mihi istos? Ego sterilis et non pariens, transmigrata et captiva, et istos quis enutrivit? Ego destituta et desolata, et isti ubi erant? Haec dicit Dominus Deus: Ecce levabo ad gentes [Col. 0307D] manum meam, et ad populos exaltabo signum meum. Et afferent filios tuos in ulnis, et filias tuas super humeros portabunt. Et erunt reges nutritii tui, et reginae nutrices tuae; vultu in terram demisso adorabunt, et pulverem pedum tuorum lingent (Isai. XLIX). In his verbis primo commendatur gloria libertatis, deinde dominationis. Ubi enim Dominus in manibus suis dicit se Sion descripsisse, nullius eam dominationi obnoxiam, nullius jugo depressam, nullius tributo ascriptam, sed sibi soli debere latriam ostendit. Licet enim suae civitatis civibus dixerit: Reddite quae sunt Caesaris Caesari, et quae sunt Dei Deo (Matth. XXII); et Apostolus unus illorum structorum de quibus subjungitur: Venerunt structores tui [Col. 0308A] (Isai. XLIX), eidem concinat, dicens: Reddite omnibus debita: cui honorem, honorem; cui vectigal, vectigal; cui tributum, tributum (Rom. XIII); tamen ab hujusmodi debitis liberos docet Dominus esse filios, dicens ad Petrum: Reges gentium a quibus exigunt tributum: a filiis, an ab alienis? Cui cum responsum esset a Petro, ab alienis, ait: Ergo liberi sunt filii (Matth. XVII). In hunc modum suae civitatis cives velut filios Dei, et suos cohaeredes a tributo Caesaris liberos esse probat. Licet enim Caesar universum mundum sub sua descriptione concluserit, et suam imaginem numismati suo impresserit; tamen Domini est terra et plenitudo ejus; orbis terrarum et qui habitant in eo (Psal. XXIII). Ejus quippe rectius dici debent omnia, qui dixit et facta sunt, mandavit [Col. 0308B] et creata sunt (Psal. XXXII) universa. Nam et quod Augustus hoc potuit, ex Dei ordinatione processit, quia non est potestas nisi a Deo (Rom. XIII). Cum ergo redduntur Caesari, quae sunt Caesaris, Deo potius sua redduntur, ex cujus concessione sunt Caesaris, cum tamen non tam ejus sint, quam esse dicantur sive putentur; et cum redduntur quae Dei sunt Deo, etiam quae Caesari propter Deum redduntur, non tam Caesari quam Deo exhibentur. Cui concinit praedictus structor, ubi ait: Servi, obedite dominis carnalibus, sicut Christo; non ad oculum servientes, quasi hominibus placentes, sed ut servi Christi, facientes voluntatem Dei ex animo; cum bona voluntate servientes, sicut Domino et non hominibus (Ephes. VI). Ecce quomodo conveniunt descriptor [Col. 0308C] et structor. Quod si Caesari, qui mundi descriptor tantum, non structor fuit, mundus obedivit, et suae imaginis numisma recepit, quanto magis Christo suae civitatis cives obedire, et ejus imagine insigniri debent ut liberi ab omni jugo ei soli serviant, qui in suis operibus velut in propriis manibus formam eis vitae dedit et disciplinae, et per apostolos et evangelistas suos, quasi per proprios structores, suam eis imaginem misericorditer impressit? Ipsi quippe merito structores ejus dicuntur, qui suis concivibus dicunt: Imitatores nostri estote, sicut et nos Christi (I Cor. IV). Ipsorum merita et exempla muri nostri sunt, qui coram oculis Domini semper esse dicuntur, quia eorum meritis ab eo protegimur [Col. 0308D] et munimur. Quod autem subjungitur: Leva in circuitu oculos tuos, et vide; omnes isti congregati sunt, venerunt tibi: et omnibus his velut ornamento vestieris, et circumdabis tibi eos, quasi sponsa (Isai. XLIX), et caetera quae sequuntur, omnia libertatis gloriam commendant; eo quod cives tam gratuito undique congregati, tam mirabiliter a Deo praeordinati, dati, geniti, et enutriti, tamque multiplicati et magnificati, civitatem Sion glorificent et exornent; et quasi quaedam vestimenta gloriae similem eam faciant sponsae, quae, relicto patre et matre, et adhaerens viro jam se in gloriam vindicat libertatis. Caetera quae sequuntur quam manifeste exprimant gloriam dominationis, expositione non indiget, sed admiratione.

[Col. 0309A] Quis enim non miretur, quis non delectetur audire, imo quis jam se vidisse non glorietur, a cunctis mundi partibus gentes ad Ecclesiam convolasse; filios Ecclesiae in ulnis, et filias super humeros attulisse; reges nutritios, et reginas nutrices habuisse, vultu demisso in Ecclesia adorasse, et ad limina apostolorum et martyrum, aliorumque sanctorum intrantium et exeuntium pulverem labiis et lingua devotissime detersisse? Limina siquidem piscatorum reverenter deosculantur labia imperatorum. Ecce quanta est civitatis Sion gloria potentiae ac dominationis, quae non solum gentibus, sed etiam regibus et imperatoribus dominatur; imo servire ei reges et principes gloriantur; et ut plus aliquid dicatur, etiam daemonia ei subjiciuntur, [Col. 0309B] et potestatem a suo rege accipit calcandi super serpentes et scorpiones (Luc. X), quorum alii cauda pungunt, alii lingua, et super omnem inimici virtutem, quae tota in his duobus, peccati scilicet suggestione et consummatione consistit. Dominatur etiam caeteris mundi visibilibus creaturis quibuslibet, de dono et gratia sui imperatoris, a quo audire meretur: Terror vester et tremor sit super cuncta animantia terrae, et super omnes volucres coeli, cum universis quae moventur in terra (Gen. IX). Quod licet bonis et malis videatur esse commune, specialiter tamen bonorum est, qui non solum animantibus, sed ipsis etiam elementis potenti virtute leguntur imperasse; ita ut coelum clausisse, solem fixisse, tempestuosum aerem et mare procellosum solo verbo serenasse [Col. 0309C] inveniantur. Quibus specialiter a Paulo dicitur: Omnia vestra sunt, sive Cephas, sive Paulus, sive Apollo; vos autem Christi (I Cor. III). Merito quidem Christi esse debent, quibus Christus invisibilia omnia subjecit, et quos suae civitatis cives conscripsit ad conregnandum, cum orbis Augusti dictus fuerit, qui eum non condidit, sed descripsit ad sibi serviendum. His de gloria dominationis breviter praelibatis, ad tractandum de laudis gloria transeamus. Eam siquidem beatus diffinit Augustinus, judicium hominum bene de hominibus opinantium. Et licet nostri cives de testimonio conscientiae suae potius quam de opinione hominum glorientur; tamen nec bonae opinionis famam sibi deesse volunt, sed commendant se ad omnem conscientiam hominum, [Col. 0309D] providentes bona non solum coram Deo, sed etiam coram hominibus, testimonium habere volentes etiam ab his qui foris sunt, ut ex luce operum suorum non ipsi, sed Pater suus glorificetur, qui est in coelis. Sciunt enim, quod laudando Patrem, nec ipsis laus deerit, sed secundum Salomonem dabitur eis de fructu manuum suarum, et laudabunt eos in portis opera eorum (Prov. XXXI). Fallacem siquidem gratiam et vanam pulchritudinem contemnunt, scientes quod mulier timens Dominum ipsa rectius laudabitur. Hanc laudis gloriam non vanam sed veram, non fallacem sive fugacem, sed stabilem, nolens Dominus suae civitati deesse, multis eam labiorum monimentis inseri voluit, mittens [Col. 0310A] ad eam depromendam prophetas, et sapientes, et Scribas; et, ne quid huic deesset gloriae, gloriosos etiam reges David et Salomonem ad eam decantandam suo spiritu excitavit: quorum omnium, si dicta super hoc vellemus retexere, citius deficeret tempus, quam copia. Sed ut alios omittamus, sufficit tantum ad Salomonis laudes recurrere, quas, in typo civitatis nostrae de muliere forti legitur deprompsisse. Ibi quidem post multa, quae in laudem ejus dicta inveniuntur, legitur: Nobilis in portis vir ejus, cum sederit cum senatoribus terrae (Prov. XXXI). Et illud, quod praemissum est: Laudent eam in portis opera ejus (ibid.). Aliae siquidem sunt portae, in quibus quae apparent commendantur, aliae in quibus non operum, sed conscientiae testimonium requiritur [Col. 0310B] ab illo qui cordium est inspector, qui ipsas justitias, cum ad judicandum sederit, judicabit; et ipsam Jerusalem scrutabitur lucernis, ubi justus vix salvabitur, et etiam prudentibus virginibus vix suum sufficit oleum, ut ex eo vel in modico fatuis virginibus valeant subvenire (Matth. XXV). In illis portis nostrae civitatis gloria manifestius apparebit. Ibi vir ipsius nobilitatis suae gloriam revelabit. Surgent enim filii ejus, et beatissimam praedicabunt, et vir ejus laudabit eam (Cant. VI) dicens: Multae filiae congregaverunt divitias, tu supergressa es universas (Prov. XXXI). In illis portis dabitur ei de fructu manuum suarum, quae interim in aliis portis sine fructu laborare et operari videtur, et fructum non tam percipere, quam sperare, secundum illud: [Col. 0310C] Singulariter in spe constituisti me (Psal. IV), juxta illorum opinionem qui in aliis portis dicturi sunt: Nos insensati vitam illorum aestimabamus insaniam, et finem eorum sine honore. Ecce quomodo computati sunt inter filios Dei, et inter sanctos sors illorum est (Sap. V). Portae gloriae erunt illae, in quibus non solum a filiis, non solum a viro, sed et ab hostibus tam mirifice, tam gloriose civitas nostra laudabitur. Portae vero justitiae non incongrue dici possunt, in quibus interim ex operibus justitiae collaudatur, de quibus in Psalmo legitur: Aperite mihi portas justitiae, et ingressus in eas confitebor Domino (Psal. CXVII). Has justitiae portas quatuor esse plurima doctorum scripta testantur. Prima est dolor compunctionis, [Col. 0310D] secunda vox confessionis, tertia satisfactio operis, quarta est confessio laudis, vel gratiarum actionis. Hae portae diversis aperiuntur modis. Primo, cum per eas quid apud nos interius agatur, exterius hominibus aperitur. Revelatur siquidem vis doloris per lacrymas, victoria peccati per confessionis humiliationem; quia, sicut initium peccati superbia (Eccli. X), sic per humilitatem confessionis triumphatur de peccato; per satisfactionem operis ostenditur ardor fervoris, sicut de Maria Magdalena legitur (homil. XXXIII): »Consideravit quod egerat, et noluit moderari quid ageret.« Per gratiarum actionem apparet charitatis profectus, quae quanto consummatior fuerit, tanto quietius et securius in Domino gloriatur.

[Col. 0311A] Aliter enim aperiuntur hae portae, cum vel ad praedicatoris vocem, vel per solam divinam inspirationem, corda peccatorum, quae prius male in mundi concupiscentia obdurata, et cuilibet admonitioni clausa et obsecrata erant, ad poenitentiam aperiuntur, et compunctionis dolore scinduntur; ita ut etiam digni poenitentiae fructus, qui sunt in confessione et satisfactione, remoto omni difficultatis repagulo subsequantur. Sic sibi Propheta portas justitiae aperiri poscebat, ut ingressus in eas, id est ut ingressus eis confiteretur Domino, non in illis remanere volens, sed per eas ad hanc transire, de qua dicitur: Haec porta Domini, justi intrabunt in eam (Psal. CXVII). In illas enim peccatores intrant, in istam justificati a peccatis, quibus per Paulum dicitur: [Col. 0311B] Justificati a peccato, pacem habeamus ad Deum (Rom. V); et qui cum Propheta dicunt Domino: Repleatur os meum laude, ut cantem gloriam tuam, tota die magnitudinem tuam (Psal. LXXIX); quoniam non est speciosa laus in ore peccatoris (Eccli. XV). Ecce hae sunt portae justitiae, per quas civitatis nostrae cives intrant ad gratiam, qui per quatuor praescriptas, quas principales diximus, intrant ad veniam. Bene autem illae principales dicuntur, quae ita sunt necessitatis, ut sine illis neque ad veniam, neque ad gratiam pertingatur; et ut duodecim, quas Ezechiel vidit in spiritu (Ezech. XLVI), portae nostrae civitatis spiritualiter assignentur, sunt et quatuor portae gloriae, per quas ad patriam pervenitur, quarum tres merito duodecim [Col. 0311C] apostolos dixerim, qui fidem sanctae Trinitatis per quatuor mundi partes disseminaverunt, et mundo prima fidei rudimenta tradentes, doctrinae Christianae ei januae exstiterunt. Sed et cum venerit Dominus judicare vivos et mortuos et saeculum per ignem, creduntur portae futuri ad Christum; portae, inquam, claudendae damnandis, aperiendae salvandis. Per eas quidem quotquot ad fidem intraverunt, ad fidei praemium admittentur, ab eis judicandi; per eos Domino praesentandi, quorum uni a Domino dictum pro omnibus legitur: Tibi dabo claves regni coelorum; et quodcunque ligaveris super terram, erit ligatum et in coelis (Matth. XVI). Et illud: Cum sederit Filius hominis in sede majestatis suae, sedebitis et vos super sedes duodecim, judicantes duodecim [Col. 0311D] tribus Israel (Matth. XIX). Tunc suae civitati in his portis nobilis apparebit vir ejus, cum gloriosus apparebit in sanctis suis, mirabilis in majestate sua. Tunc istarum portarum revelabitur gloria, quae cum ad fidem intrantium frequentia premerentur, et comprimentium injuriis quassarentur, minime apparebat, quamvis nec tunc apostoli inglorii prorsus exstiterint. Neque enim mediocris erat gloria, quod in plateis ponebantur infirmi, et sola umbra Petri obumbrati ab incommodis omnibus sanabantur (Act. V). Nec solum Petri, sed et aliorum miracula si quis velit attendere, tantam gloriae immensitatem nullus sufficiet admirari. Omitto alia gloriosa Dei dona, quibus ipse in eis voluit glorificari, [Col. 0312A] quae enumerans Apostolus dicit: Alii datur sermo sapientiae, alii sermo scientiae, alii prophetia, alii discretio spirituum, alii genera linguarum (I Cor. XII), et caetera quae sequuntur: quae, si aliquis voluerit diligentius considerare, cogetur cum Apostolo exclamare: O altitudo divitiarum sapientiae et scientiae Dei: quam incomprehensibilia sunt judicia ejus, et investigabiles viae ejus! (Rom. XI.) Sed ne tanta altitudo gloriae, et tanti spiritualium divitiarum thesauri jam finiendi sermonis angustia concludantur, melius alteri principio reservantur, ut ex novitate principii ad novitatem gloriae corda legentium innoventur. Ipse autem semper Alpha et Omega sit nostri sermonis, qui initium est, etc.



TRACTATUS VIII. DE GLORIA APOSTOLORUM.
[Col. 0312B]

De illa devotione et gloria, quae apostolis quotidie a fidelibus exhibetur, aliquid jam dicendum videtur, quae non solum praesentibus festiva gaudia de eis frequenter agentibus visu et auditu sufficienter est nota, sed etiam a patribus Veteris Testamenti per Spiritum praevisa, multifarie multisque modis praenuntiata est ab eis commendata. Ex quibus propheta David, ut caeterorum dicta omittamus, quae longum esset retexere, in hanc vocem mirando legitur prorupisse: Mihi autem nimis honorati sunt amici tui, Deus; nimis confortatus est principatus eorum (Psal. CXXXVIII). Quod cum etiam caeteris beatis [Col. 0312C] assignet Gregorius dicens (homil. 27): »Ecce electi Dei carnem domant, spiritum roborant, daemonibus imperant, virtutibus coruscant. Praesentia despiciunt, aeternam patriam moribus et vita praedicant, eam moriendo diligunt, et ad eam per tormenta pertingunt. Occidi possunt, et flecti nequeunt, ita confortatus est principatus eorum:« specialiter tamen beatis congruit apostolis, qui prae caeteris sunt a Domino honorati, et potentiori principatu donati, sicut alibi idem Propheta ait: Pro patribus tuis nati sunt tibi filii; constitues eos principes super omnem terram (Psal. XLIV). Nunquid non nimis confortatus videtur principatus eorum, qui super omnem terram sunt principes constituti? Quis unquam terrenorum principum totam terram obtinuit, licet [Col. 0312D] monarchiam dicantur aliqui tenuisse? Imo quis vel mediam ejus partem aut per se, aut per suos potuit peragrare? Beati vero apostoli ita sunt super omnem terram principes constituti, ut non solum jugum dominationis eorum nullus refugiat, quin potius nullus sit aut princeps aut subditus, qui non libenter ac gratanter ipsorum dominio devotus colla submittat, qui non eorum patrocinio gaudeat, qui non eorum suffragia reverenter exquirat. Nimis ergo potens ac fortis factus est principatus eorum. Satis potens est ille principatus, qui ita fortiter custodit atrium suum, ut in pace sint omnia quae possidet, et de suis ab eo nullus possit aliquid violenter auferre; potentior vero, contra quem nullus [Col. 0313A] vel se vel sua possit defendere vel tueri; potentissimus vero, cui nec resistere potest creatura aliqua, nec nocere. Sed nimis ille confortatus est principatus, qui nec fine clauditur, nec infestatione aliqua molestatur. Sic confortandum principatum apostolorum sicque confortandas seras portarum nostrarum Propheta praevidens, mirando gloriabatur et gloriando mirabatur. Et, ne tantus principatus honore debito carere videretur, praemisit dicens: Nimis honorati sunt amici tui, Deus (Psal. CXXXVIII). Magnus quippe honor amico exhibetur, cum ad amici secreta consilia, et ad quaelibet ejus arcana admittitur, sicut ait Dominus apostolis suis: Vos autem dixi amicos, quia quaecunque audivi a Patre meo, nota feci vobis (Joan. XV). Et Propheta [Col. 0313B] gratias agens Domino dicebat: Incerta et occulta sapientiae tuae, manifestasti mihi (Psal L). Major autem est honor, quando suo amico amicus communicando partitur; maximus, cum omnia sua illi committit, et omnibus eum praeficit et praeponit. Sic Pharao Joseph legitur honorasse (Gen. XLI), sic Nabuchodonosor Danielem (Dan. II), sic rex Assuerus Aman honorare volens, solium ejus posuit super omnes principes quos habebat, ita ut cuncti servi regis eum flectentes genua adorarent (Esther XI). Sed quia ille tanta abusus gloria diu in ea stare non potuit, illum permaximum vel nimium honorem dicere possumus, qui non momentaneus aut transitorius invenitur, cum eum quem suis omnibus [Col. 0313C] praefecit, etiam adoptat in filium, et suum constituit haeredem. Sic Christus suos volens honorare amicos, cum factus ipse primogenitus in multis fratribus cohaeredes habere voluerit, caeteris tamen fratribus et amicis beatos apostolos praeferre voluit, quibus et specialiter dixit: »Vos estis qui permansistis mecum in tentationibus meis, et ego dispono vobis regnum, ut edatis et bibatis super mensam meam in regno meo; et sedeatis super thronos, judicantes duodecim tribus Israel (Luc. XXII). Breviter ista pertranseo, dans tantum occasionem sapienti, ut sapientior fiat. Sed forte minus sufficienter videbitur aliquibus assignatum, quod sub trium portarum numero duodenarium apostolorum diximus concludendum. Attendat ergo et aliud forte non [Col. 0313D] contemnendum. Tribus siquidem modis apostoli in civitate Domini officium obtinent, et vicem portarum.

Primo siquidem nascenti Ecclesiae portae fuerunt ad fidem, quotidie proficienti portae sunt ad justitiam fidei, tandem coronandae ad justitiae praemium portae futuri. Quod non immerito in eo forte signatur, quod apostolicae documenta doctrinae tribus tantum scribendi modis distinguuntur: primo in Actibus apostolorum actuum et dictorum suorum historia texitur; secundo per epistolas nascentis Ecclesiae commendantur virtutes, et vitia corriguntur; tertio quae poenae maneant impios, et justos quae praemia in Apocalypsi prophetatur. Ad idem quoque respicere videtur, quod triplex Principis apostolorum in Ecclesia festivitas celebratur: [Col. 0314A] prima de cathedra, secunda de vinculis, tertia de triumpho. Audientes siquidem eum de persecutore, de mundo, de morte tam gloriose triumphasse, merito de tanta ejus virtute confidimus, ut quod nostris non possumus, tanti patroni meritis assequamur. Audientes autem eum duabus vinculatum catenis, diro carceri mancipatum, ad similia sustinenda pro justitia provocamur. Quid de apostolica dicam doctrina, quae per Petri cathedram designatur, nisi quod toto orbe fide Christi repleto quatuor ipsius partes quatuor nihilominus pedibus suis cathedra ipsa concluserit? Quatuor siquidem modis coram regibus et principibus, populis et nationibus nomen Christi portando, verbo, moribus, miraculis, morte denique, ejus testimonium sunt confessi. Ilis [Col. 0314B] quatuor pedibus innitentes, talibus subnixam columnis, suam cathedram firmaverunt, sicut eis a Domino praedictum erat, testes ejus effecti in Jerusalem, et in Judaea, et usque ad ultimum terrae. Haec est illa cathedra, in qua cum numerarentur, et nominarentur fortes David, primus absque nomine legitur sedens sapientissimus princeps inter tres, quasi tenerrimus ligni vermiculus, qui octingentos interfecit impetu uno (II Reg. XXII). Ibi inter fortes David triginta nominantur, deinde tres fortiores, tandem tres fortissimi numerantur, quibus ipso David addito, in summa triginta et septem inveniuntur. In triginta fortibus bonorum conjugatorum exprimitur fortitudo, qui fortes in fide fortium [Col. 0314C] operum multiplicatione, fidem in se Trinitatis vivere protestantur. Fides enim sine operibus mortua comprobatur. In tribus fortioribus fides continentium designatur, qui non solum luce bonorum ac fide non ficta sunt contenti; sed etiam cor purum et conscientiam bonam Domino exhibere contendunt: cor purum, ut nihil aliud, quam id quod diligendum est, diligatur; conscientiam bonam, per quam recte vivendo certa spe quod diligunt odoratur, quod et fide non ficta tenetur. Bona siquidem invisibilia, quae fide non ficta tenemus, per spem bonae conscientiae odoramur, et per charitatem de corde puro gustamus (I Tim. I). His tribus, fide scilicet, spe et charitate, homo subnixus, easque inconcusse retinens non indiget Scripturis, nisi ad [Col. 0314D] alios instruendos; ita ut multi per haec tria sine codicibus in solitudine vixerint. Unde, sicut beatus ait Augustinus, jam in illis impletum esse videtur, quod dictum est: Sive prophetiae evacuabuntur; sive linguae cessabunt, sive scientia destruetur (I Cor. XIII); quibus tamen quasi machinis tanta fidei et spei et charitatis in eis surrexit instructio, ut perfectum aliquid tenentes, ea quae sunt ex parte non quaerant. Perfectum sane, quantum in hac vita potest. Hi adeo fortes fuisse dicuntur, ut inter caetera quae fortiter egisse narrantur, etiam leones tres in diebus nivis percussisse ferantur. Quod non est aliud, quam quod de Daniele legitur quem in lacum missum leones minime nocere potuerunt (Dan. VI); quia irae et tribulationis tempore, quod [Col. 0315A] est in die nivis et caliginis, vitia eum non solum non subjugaverunt, sed ei potius divino sunt auxilio subjugata. Nam quod apud Danielem septem, hic tres tantum leones fuisse dicuntur, ita recte intelligitur, ut in septenario omnia vitiorum genera designentur, sicut septem daemonia de Maria a Domino sunt ejecta, in tribus leonibus tria illa maxima, ex quibus caetera omnia oriuntur, superbia scilicet, luxuria et avaritia. Bene autem haec tria leonum nomine exprimuntur; quia leo animal superbissimum, libidinosissimum, et voracissimum esse perhibetur. Merito igitur triginta fortibus tres isti fortiores dicuntur, quod et illos non latuit, qui Job tricesimum, Danieli fructum sexagesimum assignarunt. Sed quantumcunque Daniel fortem se [Col. 0315B] sentiat, nulla se ratione spirituali Noe audeat comparare; quia etsi docti juxta Danielem intelligendi, qui ad justitiam erudiunt multos, quasi stellae futuri sunt in perpetuas aeternitates, unde et eis solis fructus centesimus assignatur, quia frequenter doctoribus intelligere ex meritis subditorum conceditur, ad quod nec suis studiis, nec sua unquam contemplatione levantur. Merito igitur fortissimi David doctores intelliguntur, qui seipsos sibi abnegantes, omnibus omnia propter Christum fiunt, ut omnes lucrifaciant Christo, et omnia possint in eo, qui eos confortat Christus. Horum omnium primi et praecipui beati fuerunt apostoli, de quorum principe Petro dicitur, quod fuit in cathedra sapientissimus [Col. 0315C] princeps inter tres. Nec ipsi sine causa, cum sint duodecim, tres dicuntur, sed triplex in hoc doctorum officium innui nobis videtur. Primum est doctrinae, secundum conversationis et vitae spiritualis, tertium divinae contemplationis. Haec tria in illis tribus nobis sunt designata, quos Dominus seorsum ab aliis Apostolis assumens, secum duxit in montem et suam ei gloriam transfiguratus ostendit, Petrum loquor, Jacobum, et Joannem. In Petro doctrinae gratiam specialiter expressam illud manifeste ostendit, quod ei soli dictum a Domino legitur: Pasce oves meas (Joan. XXI). Et illud: Et tu aliquando conversus confirma fratres tuos (Luc. XXII). Illud quoque, quod vas de coelo submistum ei est praeostensum, et audire meruit a Domino, Macta et [Col. 0315D] manduca (Act. X). In Jacob qui luctator interpretatur spiritualis exercitii lucta intelligitur: quam sancti doctores non solum contra vitia luctando quotidie sentiunt, sed in ipsis spiritualibus exercitiis de hoc ad aliud transeundo saepius experiuntur. Neque enim mediocri lucta est, sicut norunt, qui talia sunt experti, cum a dulcedine intimae compunctionis, a sedulitate divinorum officiorum, a pervigili suorum circumspectione actuum, ad fraternae compassionis curam et spiritualibus filiis debitam sollicitudinem ex pastoralis officii debito cogitur quis transire. Unde et talibus congruere videtur, quod dictum est: Martha, Martha, sollicita es, et turbaris erga plurima (Luc. X). In Joanne qui supra pectus Domini in coena recubuit, et cui revelata [Col. 0316A] sunt secreta coelestia, illud manifeste contemplationis genus exprimitur, quod specialiter doctoribus dari solet, ex divina tantum revelatione, potius quam ex humana meditatione aut investigatione. Tales fuerunt excessus Pauli, quos ipse commemorans, raptum hujusmodi hominem asserit, non deductum (II Cor. XII). Talis et illa Petri, cujus superius meminimus, de lintei visione; tales et Joannis revelationes, ex ipsa earum constat relatione fuisse. Licet autem singula horum trium in singulis trium praedictorum apostolorum emineant, tamen omnia ipsa tria plene atque perfecte in singulis eorum et omnium etiam caeterorum apostolorum fuisse credendum est. Recte igitur ipsi per tres fortissimos David intelliguntur, qui et fortes [Col. 0316B] contra homines, et fortiores contra daemones, fortissimi autem etiam contra Deum, orationibus iram ejus placando, et suis meritis ad misericordiam flectendo praevaluisse leguntur. Nec solum omnes in tribus, sed in ipso uno suo principe Petro omnes possunt intelligi, cum dicitur: »Sedens in cathedra, sapientissimus princeps inter tres.« Doctrina etenim apostolica, quae et canonica dicitur, majori prae caeteris Romanorum scilicet pontificum atque doctorum non solum auctoritate, sed etiam sapientiae luce praefulget. Unde nec nominatur sedens ille in cathedra, quia doctrina apostolica non ab eis, sed a Christo per Spiritum sanctum est eis inspirata: nec eorum, sed ejus potius est dicenda, qui [Col. 0316C] eis, manens cum eis, repromisit dicens: Cum venerit Paracletus, quem ego mittam vobis a Patre, docebit vos omnem veritatem (Luc. XXI); et alibi: Cum steteritis ante reges et praesides, nolite praemeditari, qualiter respondeatis: dabitur enim vobis in illa hora quid loquamini (Matth. X); et illud: Dabo vobis os et sapientiam, cui non poterunt resistere omnes adversarii vestri (Luc. XXI). Quod et Paulus de se profitens ait: Evangelium quod evangelizavi, non est a me, nec per hominem accepi illud, sed per revelationem Jesu Christi (Gal. II).

Cathedra igitur Petri, Christi potius est, quam Petri; sed ascendens Christus ad regni solium, tribunal ei, sive thronum judiciariae potestatis promisit, cathedram doctrinae Christianae commisit: et [Col. 0316D] licet ab apostolicae doctrinae cathedra sacri succedentium Romanorum pontificum canones, et ecclesiasticorum doctorum sapientissima documenta non discrepent, nulla tamen ratione eidem cathedrae coaequantur, sed velut scabellum pedum cathedrae cohaerentia, ei semper humiliter obsequuntur, et in medio eorum Petrus sedet, praesidens auctoritate sapientissimus divinae revelationis illustratione, princeps gratiae et magnificentiae potestate. Audiamus, quid aliqui Romanorum, quidque praecipui doctorum ecclesiasticorum super hoc sentiendo professi sunt. Ait Gelasius papa (in synod. 70 episc.): »Sancta Romana Ecclesia post illas Veteris et Novi Testamenti Scripturas, quas regulariter suscipimus, etiam has suscipi non prohibet: sanctam synodum [Col. 0317A] Nicaenam trecentorum decem et octo Patrum mediante maximo Constantino Augusto, in qua Arius condemnatus est; sanctam synodum Constantinopolitanam, mediante Theodosio seniore Augusto, in qua Macedonius haereticus debitam damnationem excepit; sanctam synodum Ephesinam primam, in qua Nestorius damnatus est, consensu beatissimi papae Celestini, mediante ipsius legato; sanctam synodum Chalcedonensem mediante Marciano Augusto, in qua Nestorius, Eutyches, et Dioscorus cum suis complicibus sunt damnati. Sed et si qua sunt alia concilia a sanctis Patribus instituta, post istorum quatuor auctoritatem, et custodienda et recipienda mandamus.« Item: »Decretales epistolae quas beatissimi papae diversis temporibus ab urbe [Col. 0317B] Roma pro diversorum Patrum consolatione dederunt, venerabiliter suscipiendae sunt.« Item Leo papa (epist. 89): »Ita Dominus noster Jesus Christus humani generis salvator instituit, ut veritas, quae antea legis et prophetarum praeconio continebatur, per apostolicam tubam in salutem universitatis exiret, sicut scriptum est: In omnem terram exivit sonus eorum, et in fines orbis terrae verba eorum (Psal. XVIII). Sed hujus muneris sacramentum ita Dominus ad omnium apostolorum officium pertinere voluit, ut in beatissimo Petro omnium apostolorum summo principaliter collocaret: ut ab ipso quasi quodam capite dona sua velut in corpus omne diffunderet, ut exsortem se ministerii intelligeret esse [Col. 0317C] divini, qui ausus esset a Petri soliditate recedere. Hunc enim in consortium individuae unitatis assumptum, id quod ipse erat, voluit nominari, dicendo: Tu es Petrus, et super hanc petram aedificabo Ecclesiam meam (Matth. XVI). Ut aeterni templi aedificatio mirabili munere gratiae Dei in Petri soliditate consisteret, hac Ecclesiam suam firmitate corroborans, ut illam nec humana temeritas posset appetere, nec contra illam portae inferi praevalere. Verum hanc petrae istius sacratissimam firmitatem, Deo, ut diximus, aedificante constructam, nimis impia vult praesumptione violare, quisquis ejus potestatem tentat infringere, id quod accepit a majoribus non sequendo.« Item Urbanus: »Sunt quidam dicentes, Romano pontifici semper licuisse novas condere [Col. 0317D] leges, quod nos non negamus, sed valde affirmamus. Sciendum vero est, quia inde novas leges condere potest, unde evangelistae aliquid non dixerunt. Ubi vero aperte Dominus vel ejus apostoli, et eos sequentes Patres sancti sententialiter aliquid diffinierunt, ibi non novam legem Romanus pontifex dare, sed potius quod praedicatum est, usque ad animam et sanguinem confirmare debet. Si enim quod docuerunt apostoli et prophetae, destruere, quod absit! niteretur, non sententiam dare, sed magis errare convinceretur.« Item Augustinus de unico baptismo (lib. II, De bapt. contra Donat., c. 3): »Quis nesciat sanctam Scripturam canonicam tam Veteris quam Novi Testamenti, certis terminis contineri, eamque posterioribus litteris omnium episcoporum ita praeponi, [Col. 0318A] ut de illa omnino dubitari et disceptari non possit, utrum verum, vel utrum rectum sit, quidquid in ea scriptum esse constiterit? Episcoporum autem litteras, quae post confirmatum canonem vel scriptae sunt, vel scribuntur, et per sermonem forte sapientiorem cujuslibet in ea peritioris, et per graviorem auctoritatem aliorum episcoporum, doctiorumque prudentiam, et per concilia licere reprehendi, si quid in iis a vero deviatum est.« Item ad Vincentium (epist. 48): »Noli contra divina tam multa tam praeclara, tam indubitata testimonia, colligere velle calumnias ex episcoporum scriptis, sive nostrorum, sive Hilarii, sive antequam pars Donati separaretur, Cypriani Agrippini, primo quia genus hoc litterarum ab auctoritate canonis distinguendum [Col. 0318B] est. Non enim sic leguntur, tanquam ita ex eis testimonium proferatur, ut contra sentire non liceat, sicubi forte aliter sapiunt, quam veritas postulat. In eo quippe numero sumus, ut non dedignemur etiam dictum ab Apostolo accipere. Et si quid forte aliud sapitis, hoc quoque vobis Deus revelabit.« Ecce quam humiliter Romani pontifices, ecclesiastici doctores apostolicae se doctrinae subjiciunt, et tanquam scabellum cathedrae pedibus se substernunt, ut palam profiteantur non licere Romano pontifici novas condere leges, ubi aperte Dominus vel ejus Apostoli sententialiter aliquid diffinierunt; sed potius quod ab eis praedicatum est, debeat usque ad animam et sanguinem confirmare. Sed nec legi litteras [Col. 0318C] suas doctores volunt, tanquam ex eis testimonium proferatur, ut contra sentire non liceat, sicubi forte aliter sentiunt, quam veritas Apostolicae doctrinae postulat. Sed ne scabellum istud humi et contemptibiliter haereat, et pulvere conspersum aliquo modo foedetur, supponitur ei velut quoddam regium ac nobile substratorium leges mundanae, quae vel Justinianae, vel imperiales dicuntur, quod in ipsis legibus Justinianus ipse profiteri non erubescit, dicens: »Leges nostrae non dedignantur imitari sacros Canones.« Valentinianus quoque imperator, cum ab Oriente ad Hesperias partes veniens, Mediolani Catholicum vellet ordinari episcopum, evocans episcopos, sic eis locutus est: »Nostis ex divinis eloquiis, qualem oporteat esse [Col. 0318D] pontificem, quod debeat semetipsum totius imitatorem virtutis ostendere, testemque doctrinae conversationem bonam habere; cui et nos qui gubernamus imperium sincere capita nostra submittamus; cujus monita, dum tanquam homines delinquimus, necessario veluti curantis medicamina suscipiamus. Super vos enim est talis electio, qui divina gratia potiti, et illo splendore fulgentes, melius potestis eligere.« Haec Nicolaus papa attendens, ita ait: »Lex imperatoris non est supra legem Dei, sed subtus: non quod imperatorum leges, quibus saepe Ecclesia utitur contra haereticos, saepe contra tyrannos, atque contra pravos quosque defenditur, dicamus penitus renuendas; sed quod eas apostolicis et evangelicis atque canonicis decretis [Col. 0319A] non posse inferre praejudicium, asseramus.« Sed ne, quae dicta sunt de cathedra, aemuli cathedrae de sermonis prolixitate corrodant, cum multa adhuc de ea occurrant, alio ea principio reservamus, ut modica interim quiete relevati, ad ea quae dicenda sunt alacriter accedamus. Ipse autem alpha et omega sit sermonis nostri, qui omnium princ. etc.



TRACTATUS IX. DE CATHEDRA PETRI ITERUM.

Nec mirari debet aliquis, nec moveri, si circa civitatis nostrae portas diutius immoramur, vel si de portis tractaturi, de cathedra prolixius disputamus. Solent enim juxta portas plateae inveniri, in quibus solent sapientibus cathedrae praeparari, ut de ipsis secundum Salomonem foras fontes sapientiae [Col. 0319B] deriventur; et in plateis spiritualium aquarum rivuli dividantur (Prov. V). Sic quippe Job ad portam civitatis procedenti, sicut ipse testatur (Job XXIX), in platea cathedra parabatur, ubi videntes eum juvenes abscondebantur, et senes assurgentes stabant, auris audiens beatificabat eum, et oculus videns testimonium reddebat ei. Non ergo mirum, si et nos inventa latiori planitie Scripturarum, circa portas gloriae aliquantulum evagamur, et more ludentium in plateis de portis ad cathedram, de cathedra ad scabellum, de scabello ad tapetem pictum ex Aegypto saltum damus, ne forte improperari nobis possit a patribus illud Evangelicum: Cantavimus vobis, et non saltastis (Matth. [Col. 0319C] XI). Cantatum siquidem nobis jucunde et mirabiliter est in libro Regum de fortibus David; et descripta nomina eorum simul et opera in typo apostolorum quibus dictum est: Gaudete, quia nomina vestra scripta sunt in coelo (Luc. X). Nam quod primi eorum nomen non edicitur, illud forte significat, ut quisquis ad doctrinae officium et cathedram pastoralem assumitur, nomen sibi facere non studeat, sed etsi nomen juxta nomen magnorum qui sunt in terra habuerit, in eo non gaudeat, sed in eo, si nomen suum scriptum in coelo esse confidat, dicens cum Propheta Domino: Non nobis, Domine, non nobis, sed nomini tuo da gloriam (Psal. CXIII): Sic sic nomen Domini, non suum, sanctificari semper postulet et exoptet. Hinc est quod Romanus [Col. 0319D] pontifex, qui Petri successor est in terris, quando instituitur, nomine pristino deposito, alicujus sanctorum praedecessorum suorum nomine insignitur, ut jam non communem hominum vitam aut conversationem ducat, sed mutatus in virum alterum non jam sit qui fuerat, et de numero sanctorum effectus, cum Apostolo dicat: Vivo ego, jam non ego; vivit vero in me Christus (Galat. II). Sic quippe Petrus in signum sui principatus, solus inter alios a Domino nomen accepit, per quod non tam ipse, quam Christus agnosceretur: qui, cum petra dictus sit, a petra Petrum denominavit, dicens: Tu es Petrus, et super hanc petram aedificabo Ecclesiam meam (Matth. XVI). Merito proinde Petrum praefiguravit ille primus fortium David; non solum in eo [Col. 0320A] quod nomen ejus non ponitur, sed et in eo quod sedisse in cathedra, et sapientissimus fuisse inter tres, quasi tenerrimus ligni vermiculus, et octingentos occidisse uno impetu perhibetur (II Reg. XXIII). De cathedra autem Petri et sapientia satis jam dictum esse videtur.

Sed si adhuc alia de ea audire delectat, tres in Scripturis cathedras specialiter legimus commendatas, cathedram Moysi, cathedram Elisei, et cathedram Petri. De prima legitur: Super cathedram Moysi sederunt Scribae et Pharisaei (Matth. XXIII). De secunda, quod fecerit mulier Sunamitis Eliseo coenaculum parvum, in quo constituit ei lectum, sellam, mensam et candelabrum (IV Reg. IV). De tertia: Tu es Petrus, et super hanc petram aedificabo [Col. 0320B] Ecclesiam meam; et portae inferi non praevalebunt adversus eam. Et tibi dabo claves regni coelorum (Matth. XVI). Cathedra igitur Moysi, doctrina fuit legis; sella Elisei, doctrina prophetica; cathedra Petri evangelica et apostolica est doctrina. Doctrina legis justitiam carnis imposuit, sicut Apostolus ait: Non potest lex juxta conscientiam perfectum facere servientem; solummodo in cibis et potibus, et justitiis carnis usque ad tempus correptionis impositis (Hebr. IX). Haec justitia carnis erat in hostiis et muneribus, et variis baptismatibus: quae, licet secundum conscientiam perfectum non possent facere servientem, secundum legis tamen justitiam justi dicti sunt multi, etiam coram Domino, incedentes in mandatis et justitiis legis sine querela. Sic enim [Col. 0320C] de Elisabeth et viro ejus Zacharia etiam in Evangelio legitur (Luc. I). Doctrina prophetica justitiam non recte offerendi, sed recte operandi indixit. Unde Isaias: Quo mihi multitudinem victimarum vestrarum dicit Dominus? plenus sum. Ne offeratis ultra sacrificium frustra. Incensum abominatio est mihi. Neomenias, et Sabbata, et festivitates alias non feram. Manus vestrae sanguine plenae sunt. Lavamini, mundi estote, quiescite agere perverse, discite bene facere. Quaerite judicium, subvenite oppresso, judicate pupillo, defendite viduam; et venite, et arguite me, dicit Dominus (Isai. I). Ecce doctrina prophetica primo victimarum et holocaustorum, et caeremoniarum carnalium vanam spem et fallacem fiduciam tollit; secundo quiescendum a perverso opere [Col. 0320D] praecipit; tertio bene agere discendum indicit; quarto quae inter bona opera sint potentiora et saluti viciniora, edicit. Huic omnis concinit prophetia, hoc omnes prophetae persuadere intendunt, ut declinent perversi a malo, et faciant quod bonum est. Haec Elisei sella, quae licet et inculta, et sermone obscuro velut ex rudi et impolita materia contexta videatur, solida tamen et firma, atque immobilis invenitur, juxta verbum Principis apostolorum dicentis: Habetis firmiorem propheticum sermonem, cui benefacitis attendentes tanquam lucernae lucenti in caliginoso loco (II Petr. I). Ecce cathedra Petri sellam Elisei aut cathedram Moysi non evertit, sed velut eis supereminens quasi firmissimis columnis innixa subsistit. De lege enim ait: Non veni [Col. 0321A] solvere legem, sed adimplere (Matth. V). De prophetis: Incipiens, ait, a Moyse et prophetis, interpretabatur eis, quae de illo scripta erant (Luc. XXIV). Huic etiam concinit, quod Moyses et Elias cum Christo loquentes apparuerunt in monte. Inter hos igitur cathedra Petri medium obtinet locum, velut dignior et superior, et quae illi merito sessori congruat, qui sapientissimus dicitur inter tres. Sicut enim cathedra Petri praedictis duabus constat esse superiorem, ita et Petrum in sapientia tanquam Christi vicarium, et primum fortium David, constat fuisse sublimiorem. Ejus siquidem sapientia non solum carnis justitiam, sicut Moyses, nec solum operis rectitudinem, sicut sermo propheticus, sed cordis munditiam requirendam, agnovit et docuit, dicens, [Col. 0321B] sicut ex ore Veritatis didicerat, et acceperat praedicandum: Mundate prius quod intus est calicis vel paropsidis; et quod exterius est, mundum erit (Matth. XXIII). Et illud: Non quod intrat in os, coinquinat hominem; sed quod exit, et caetera. De corde enim exeunt cogitationes malae, homicidia (Matth. XV), et caetera quae sequuntur. Illud quoque: Audistis, quia dictum est antiquis: Non occides (Matth. V), et caetera. In his et aliis multis, quae silva nobis evangelica et apostolica profert, docemur, non solum illicitos actus, sed etiam petulantes corporis motus, et irrationabiles cordis affectus cohibere. Merito igitur sapientissimus inter tres dicitur, qui perfectissimus inter eos quos praediximus, perfectioris vitae, et abundantioris justitiae praecepta noscitur [Col. 0321C] edidisse. Ut autem hujus sapientissimi cathedrae dignitas seu firmitas plenius innotescat, quot et quibus nitatur pedibus, intendamus.

Tres siquidem ipsius pedes Dominus in Evangelio videtur expressisse, ubi discipulis aiebat: Nonne haec scripta sunt in lege, et prophetis et psalmis de me (Luc. XXIV): ubi legem, prophetas et psalmos, de se dicit testimonium perhibere, ut scilicet oporteret eum pati et resurgere a mortuis die tertia, et praedicari Evangelium in omnes gentes (ibid.). Ibi legem, prophetas, et psalmos, Evangelio probat astipulari, et eis velut tribus stipitibus Evangelium niti. Quibus ut quartus stipes addatur, junguntur praedictis Scripturae quae hagiographae nuncupantur; [Col. 0321D] sicut sunt, liber Job, Salomonis, Daniel, et alii qui non minus manifeste quam caeteri Christum praenuntiando prophetant. Vel si inter hagiographa psalmos juxta Hieronymum computamus, possumus quartum pedem dicere, scripturam illam, quam idem Hieronymus apocrypham nominat, scilicet librum Sapientiae, Jesu filii Sirach, Tobiae, Judith, Machabaeorum, in quibus nihilominus invenimus Christi et apostolorum tempora praesignata. In his omnibus Scripturis Veteris Testamenti si sensus spiritualis requiratur, ut eliciatur mysticus intellectus, invenietur non minus mirabiliter, quam decenter tenerrimus ille ligni vermiculus de quo statim post cathedram subinfertur. Quid enim vermiculo illi similius spirituali intellectu? Vermiculus [Col. 0322A] siquidem ille ex aliquo ligni humore velut ex quadam occulta ipsius materia et accidentali calore secreta quadam vi naturae exterius adhibita procreatur. Hic spiritualis intellectus ex duritia litterae tracta similitudine quasi quodam humore reperto, et calore Spiritus sancti animum inspicientis inflammante pariter et illustrante, velut quodam sole aerem accendente extruditur. Hic velut tenerrimus ligni vermiculus quidam non violentia utens alicujus percussionis, sed vicem obtinens unctionis, litterae duritiam occulta quadam et subtili examinatione inflectendo emollit; animum quoque inspicientis quadam vi voluntaria demulcendo compungit. Hunc vermiculum Paulus in cordibus auditorum suorum procreari volebat, cum diceret: Littera occidit, [Col. 0322B] spiritus vivificat (II Cor. III). Petrus quoque id ipsum aliis verbis exprimit, dicens: Omnis prophetia propria interpretatione non fit. Non enim voluntate humana allata est aliquando prophetia, sed Spiritu sancto inspirati locuti sunt sancti Dei homines (II Petr. I). Ac si diceret: Si juxta propriam interpretationem verba prophetica accipitis, ligni, imo lapidis potius duritiam, quam intelligentiam capietis. Si autem Spiritu illo ducimini, quo fuerunt prophetae inspirati, in eorum verbis Spiritum et vitam invenietis, et ex eis ipsi etiam vobis vitam comparabitis, ut more teredonis sermo Dei in vobis operetur, et si non cito gressu, jugi tamen conatu quidquid in vobis durum est emolliens, et in similem sui commutans qualitatem. Hoc igitur teredone [Col. 0322C] duce rimemur caetera, quae in eadem littera subjunguntur, ut ex eis vitale aliquid ipsi percipientes tenerrimi illius vermiculi eximiam virtutem mox in nobis experiamur. Sequitur ergo, quod occiderit hic sapientissimus octingentos impetu uno (II Reg. XXIII). Quid, quaeso, utilitatis ex littera ista, cum legitur, fidelibus provenit; qui non solum occidere, sed etiam sine causa irasci homini prohibentur? Sed veniens Spiritus Domini, qui ut haec scriberentur inspiravit, et qui in corde scribentis velut tenerrimus vermiculus quidam reconditus etiam hoc litterae sibi reconditorium praeparabat, jam nobis in lucem prodeat, et omni duritia et obscuritate remota, quid in hoc facto voluerit praefigurari, declaret. [Col. 0322D] Primo siquidem salvo altiori mysterio, si corpoream hujus fortitudinem spirituali Petri comparemus virtuti, incomparabiliter Petri inveniemus virtutem excellere, qui non solum octingentos, sed etiam tria millia hominum uno sermonis sui impetu una die baptizatos mundo legitur occidisse. Sed et octingentos uno impetu occidit, cum in Simone omnes Simoniacos condemnavit, dicens: Pecunia tua tecum sit in perditione (Act. II); quoniam donum Dei existimas pecunia possideri (Act. VIII). Quasi diceret: Gratiam Spiritus sancti quae septenario designatur, ad octonarii quaestum voluisti transferre, quaestum aestimans pietatem. Sed non est tibi pars, neque sors in sermone isto. In felle enim amaritudinis, et obligatione iniquitatis video te esse (ibid.), [Col. 0323A] dum octonarium rerum mundanarum, quae per quatuor mundi partes ex quatuor elementis subsistunt, multiplicare contendis, et gratiam septiformis Spiritus, quae amaritudinem aut taedium nullum habet, venalem reputando contemnis. Octingentos quoque uno impetu sermo apostolicus occidit, cum haereticos quosque ab Ecclesia condemnando praecidit. Sic Nicaena synodus in Ario Arianos omnes una sententia condemnavit, Constantinopolitana in Macedonio omnes Macedonianos, Ephesina Nestorianos in Nestorio, Chalcedonensis Eutychianos in Eutyche uno gladii spiritualis ictu peremit: quod hodie quoque per totum orbem Petri gladius facere non desistit, cum juxta prophetam carnes devorare non desinit (Deut. XXXII), carnalium hominum [Col. 0323B] vitia vel corrigens, vel praecidens. Ecce hic gladius carnalibus invenitur asperrimus, spiritualibus tenerrimus; sedentibus in cathedra, et eum de ipsa vibrantibus splendidissimus reperitur.

Haec autem sunt, quae sedentibus in cathedra spiritualiter prae caeteris congruunt, scilicet lumen discretionis, zelus rectitudinis et affectus pietatis. Secundum ista pro variis subditorum meritis gladium verbi Dei circa impios oportet variari. Unde beatus Benedictus, qui justorum omnium spiritu plenus fuisse legitur, qualis debeat esse pastor in Regula sua describens, ita ait (cap. 2): »Oportet eum esse doctum lege divina, ut sciat unde proferat nova et vetera.« Et in sequentibus: »Obedientes [Col. 0323C] et mites ut in melius proficiant, obsecret. Duros vero corde et improbos ut durius increpet et corripiat, admonemus.« Spiritus quoque sanctus in igne super apostolos apparens, haec spiritualiter visus est figurasse. Ignis enim lucis habet splendorem, caloris suavitatem, urendi asperitatem. Eadem etiam in tribus animalium faciebus designata videntur, ut qui officium pastorum suscipiunt, et vice animalium Ecclesiae murum trahunt, faciem leonis exhibeant perversis, faciem hominis simplicibus et mansuetis, faciem aquilae spiritualibus et eruditis (Ezech. I). Sic Paulus faciem aquilae assumens, sapientiam loquebatur inter perfectos; facie hominis utens lac potum parvulis propinabat; flebat cum flentibus, gaudebat cum gaudentibus [Col. 0323D] (Rom. XII). Faciem vero leonis, quoties oportuit, semper tamen coactus induens, Corinthium tradidit Satanae in interitum carnis; in promptu habuit ulcisci omnem inobedientiam, et omnem altitudinem extollentem se adversus Christi scientiam dejicere non dubitavit. Sicque his faciebus vicissim, et absque confusione uti novit, ut nec plus habens de leone, minus habere voluerit de homine; vel plus habere volens de homine, minus habuerit de leone; vel utriusque horum deposita facie totus aquila voluerit apparere. Hac quoque discretione usus beatus papa Gregorius alios etiam uti docebat, dicens (homil. 32): »Compassionem quippe homini, rectitudinem vitiis debemus, ut in uno eodem homine et diligamus bonum quod factus est, et persequamur [Col. 0324A] malum quod fecit, ne, dum culpas incaute remittimus, non jam per charitatem compati, sed per negligentiam condescendisse videamur,« id est non tam hominem homini, quam bovem exhibeamus. Sed si bovinum aliquid sanctis inesse dicere videamur, non eis bovinae tarditatis vitium assignemus, sed quam sit aptum hoc animal divinis sacrificiis, attendamus. Hujus ergo animalis faciem soli Deo, non homini exhibemus, cum in ara cordis nos ipsos divinis oculis immolamus, et hanc faciem sibi in Canticis dilectus praecipit exhiberi, dicens: Ostende mihi faciem tuam (Cant. II). Ac si dicat: Hanc tuam reputo, quam tibi formas de tuo, quia in te materiam infirmitatis et culpae causam invenis, unde merito compungaris; et hanc mihi soli ostendi volo, [Col. 0324B] qui solus remedium infirmitatis conferre valeo, solus culpam abolere sufficio.

Nec videri debet contrarium huic sensui, quod sequitur: Nam facies tua decora (ibid.). Quanto enim est quaeque anima sibi amplius indecora, tanto oculis sponsi speciosior apparet. Has facies beatus Benedictus praelatos subditis exhibere docebat, cum diceret (Regul., cap. 28): »Si delinquenti fratri abbas adhibuit fomenta, si unguenta adhortationum,« quod est faciem hominis exhibere; »si medicamina divinarum Scripturarum« quod est faciem aquilae, »si ad ultimum plagas virgarum, exustionem excommunicationis,« quod est faciem leonis; »exhibeat tandem quod majus est, suam et suorum orationem,« [Col. 0324C] quod est bovis faciem adhibere. Et licet in hunc modum hae facies exhibeantur proximo, specialiter tamen facies bovis orando, et facies aquilae contemplando debentur Deo, facies leonis, et facies hominis proximo. Unde et hae duae, hominis scilicet et leonis non incongrue exprimuntur in illis duobus fortibus David, qui primo ipsorum fortium subnectuntur. Leonis siquidem faciem prima facie nobis Eleazarus et re et nomine repraesentat, in eo quod dicitur percussisse Philisthaeos, donec obrigesceret manus ejus cum gladio (II Reg. XXIII). Quid est enim obrigescere manum cum gladio, nisi absque ulla, remissione zelum justitiae contra peccata et vitia inflexibiliter exercere, et velut in virga ferrea vel regendo subditos, vel motus illicitos comprimendo [Col. 0324D] leonis insuperabili uti severitate? Sed ad hoc agendum opus est Dei adjutorio, quod Eleazarus sonat, nec tam de propria virtute, quam de Dei est auxilio confidendum, ut dicat qui hujusmodi est: Dominus mihi adjutor, non timebo quid faciat mihi homo (Psal. CXVII). Nihil enim, secundum apostolum, nocere nobis poterit, si boni aemulatores fuerimus (I Petri III). Sed caveat Eleazarus ne, dum leonis exercet severitatem, leonis incurrat austeritatem. Ista enim, si adsit, odibilem, illa si desit contemptibilem reddit. Unde in Ecclesiastico legitur: Non sis quasi leo in domo tua, evertens domum tuam, et opprimens subditos tibi (Eccli. IV). Econtrario legitur de Juda Machabaeo: Similis factus est leoni in operibus suis, et persecutus est iniquos [Col. 0325A] perscrutans eos; et qui conturbabant populum suum succendit flammis. Et repulsi sunt inimici prae timore ejus, et exacerbabat reges multos, et laetificabat Jacob in operibus suis. Et directa est salus in manu ejus, et congregravit pereuntes (I Machab. III). Sic et de hoc Eleazaro dicitur, quod facta per eum salute magna, populus qui fugerat reversus est ad caesorum spolia detrahenda. Ecce quantum prodest populo facies leonis in magistro. Sicut enim ubi non est gubernator, populus corruit; et, sicut vae terrae cujus est rex puer, et cui effeminati dominantur, sic dissipat impios rex sapiens, et curvat eos fornice. Roboam siquidem dominante, populus sub David congregatus dividitur (III Reg. XVI); Juda vel Eleazaro triumphante qui perierant congregantur; [Col. 0325B] et qui fugerant, ad caesorum detrahenda spolia revertuntur (II Reg. XXIII). Sequitur in fortibus David Eleazarum Semmaa, de quo legitur, quod cum fugisset populus a facie Philisthiim, stetit ille in medio agri lente pleni, et tuitus est eum, percussitque Philisthaeos, et fecit Dominus salutem magnam (ibid.). Semmaa iste audiens interpretatur: in quo aperte faciem hominis intuemur, cum praelatum cernimus aures propitias subditis inclinare, clamorem pauperum efficaciter exaudire, vociferantem eripere de manu fortiorum, egenum et pauperem a diripientibus eum (Psal. XXXIV). Sed ne in hoc Semmaa, vel in porta undecima, propter undecim saga cilicina, et undecimum psalmum, qui sanctitatis [Col. 0325C] defectum deplorat, diminutionem aliquam suspicemur, sub altero principio factum ejus subtiliter indagemus. Ipse autem semper alpha et omega sit sermonis nostri, qui universorum principium est et finis; et sine principio et fine permanet in saecula saeculorum.



TRACTATUS X. DE TRIBUS PRAELATORUM ORDINIBUS, ET CLERI SUPRA POPULUM EXALTATIONE.

Ad portam undecimam accessuri, priusquam agrum lente plenum, quem Semmaa in ea tuetur, intremus, libet intueri in his tribus robustis fortium David, per quos praelatos diximus designari, tres distincte expressos ordines praelatorum: qui sicut hodie in Ecclesia distinguuntur, ita et apud [Col. 0325D] ethnicos, apud Judaeos, et in Novo Testamento a Domino invenimus distinctos. Apud gentiles quidem simplices sacerdotes templorum flamines, majores archiflamines, maximi protoflamines. In Veteri quoque Testamento summi sacerdotes in anno semel in Sancta sanctorum introibant. Minores sacerdotes quotidie tabernaculum intrantes sacrificia consummabant. His quoque levitae velut minimi subserviendo ministrabant. In Novo autem Testamento Jacobus, Cephas et Joannes, qui secundum Apostolum columnae erant aliorum, dextras dederunt Paulo (Galat. II). Dominus quoque Petrum, Jacobum et Joannem assumens duxit in montem excelsum, et ostendit illis gloriam suam (Matth. XVII). Istorum vice hodie in Ecclesia sunt primates [Col. 0326A] et archiepiscopi instituti, vice aliorum apostolorum episcopi. Fuerunt etiam praeter apostolos et alii septuaginta duo a Domino designati, et missi in omnem civitatem et locum, quo erat ipse venturus: quibus specialiter dictum est ab eo: Ecce ego mitto vos, sicut oves inter lupos (Matth. X). Loco istorum sacerdotes hodie plebibus praeferuntur, quos Semmaa iste proprie designare videtur, sicut et superiores ordines duo praemissi forte manifeste demonstrant. Primates et archiepiscopos primus sedens in cathedra, qui et sapientissimus asseritur; quia quanto sunt caeteris superiores, tanto et esse convenit sapientiores. Nam et aquila quae aliis avibus dicitur praeeminere, clarius etiam omnibus oculos noscitur infixos luci tenere. Episcopos Eleazarus, [Col. 0326B] qui rigidissimus fuit, sicut et ille sapientissimus. Nam, sicut leo caeteris bestiis fortitudine noscitur praeeminere, sic episcopos rigidiores minoribus sacerdotibus, et constantiores convenit apparere. Minoribus quippe, quibus dictum est: Ecce ego mitto vos sicut agnos inter lupos (Luc. X), pietas specialiter congruit, et mansuetudo, ut nulla seditiosarum plebium inquietudine, nulla improbitate ad rancorem vel odium provocentur; sed, sicut agni mansuetissimi luporum rabiem sustinentes, illum qui sicut ovis ad occisionem ductus est, et sicut agnus coram tondente se obmutuit (Isai. LIII), infatigabiliter imitentur. Attendant subtiliter factum Semmaa, in quo quid eis agendum sit, plenius edocentur. Ipse siquidem agrum lente plenum a Philisthaeis [Col. 0326C] tuitus esse perhibetur. Quis iste ager est, nisi vita terrena, cujus agri Cain primo, deinde Esau factus est agricola? Econtra Abel pastor ovium, Jacob vir simplex habitans in tabernaculo (Gen. IV; Gen. XXV). Bene in Abel, qui primus obtulit et oblatus est sacrificium Deo; et in Jacob, qui primus unxit lapidem, et erexit in titulum, fundens oleum desuper, nostrum est sacerdotium praefiguratum, quod his duobus sacramentis, incorruptibilis scilicet hostiae immolatione, et sacri chrismatis delibutione specialiter noscitur institutum. Specialius tamen in Jacob, qui etiam decimas offerendo, et in duorum haedorum morte, tanquam in gemina carnis, scilicet et spiritus petulantiae [Col. 0326D] mortificatione, et proprii nominis alteratione, ea quae hodie in Ecclesia obtinent, velut historialiter noscitur expressisse. In Cain vero et Esau terrenus est populus recte praefiguratus, quorum primus invidia et odii fraterni scelere tabefactus a facie Domini est ejectus; alter, dum venatur in agro, domi est supplantatus a fratre, et oppido lassus de agro reversus libenter primogenita dedit pro rufa lenticulae coctione.

Non mirentur sacerdotes, cum vident hodie laicos invidiae stimulis agitari; timeant autem laici, qui tales se sentiunt, a facie Domini se cum Cain expelli. Sed et si se a lumine divinae sapientiae experiuntur ejectos, non tamen ad laqueum desperationis recurrant, sed Deo humiliter subjecti ab [Col. 0327A] iniquitate declinare contendant. Non autem conturbentur et doleant cum sint priores natu, si clerum sibi conspiciunt praeeminere; sic quippe futurum Dominus praeordinavit, et praeordinatum in Jacob et Esau praesignavit. Isaac siquidem, cum benediceret Jacob, Domino inspirante, sic ait: Det tibi Deus de rore coeli et de pinguedine terrae abundantiam frumenti, vini et olei, et serviant tibi populi, et adorent te tribus. Esto dominus fratrum tuorum, et incurventur ante te filii matris tuae. Qui maledixerit tibi, maledictus erit, et qui benedixerit benedictionibus repleatur (Gen. XXVII). Econtrario dictum est Esau: In pinguedine terrae et in rore coeli desuper erit benedictio tua. Vives in gladio, et fratri tuo servies (ibid.). Ecce quam manifeste statum utriusque, cleri [Col. 0327B] scilicet et populi Christiani Spiritus sanctus in his verbis expressit. Clero siquidem non solum rorem coeli, sicut quidam blasphemant, sed et de pinguedine terrae abundantiam pleniorem concessit. Servitutem etiam populorum, adorationem tribuum, et dominationem fratrum suorum, et incurvationem expressit: in quibus omnibus, non latriam, quae soli Deo debetur, sed duliam intelligimus, quae et angelis et sanctis hominibus, sanctorumque quibuslibet successoribus exhibetur. Popularibus autem cleri servitutem indixit, et vivendum ei gladio, et in pinguedine terrae benedicendum praedixit. Nam, etsi ei rorem coeli concessit, non tamen roris coeli abundantiam, et ipsum rorem, non in se habituros, sed desuper a clero, et post terrae pinguedinem [Col. 0327C] percepturos praedixit. Sed non solum quid sit per Isaac a Domino praedictum, sed et quid inter ipsos fratres actum sit attendamus. Esau siquidem primogenita fratri libens primo, et ea parvipendens leviter concessit. Sed postmodum concessisse se dolens ad persecutionis tyrannidem se convertit. Sic et Constantinus Romano pontifici regni insignia, coronam scilicet et purpuram regalem devotus primo obtulit, quod in vestibus Esau valde bonis Jacob a matre concessis praefiguratum fuit; sed et in successoribus suis eidem postmodum exsilia intulit, mortem etiam comminatus, injurias multas inflixit, sed tandem Esau Jacob patientia et longanimitate devictus, divinae sententiae quamvis [Col. 0327D] invitus acquievit; et conductum ei atque defensionem, potius tamen ex simulatione quam ex devotione, obtulit: quam et Jacob sapienter, et provide recusavit, dicens: Nosti, quod parvulos habeam teneros, et oves fetas, quas si plus in ambulando fecero laborare, morientur omnes una die (Gen. XXXIII). Quae omnia apud sacrae Scripturae gnaros expositione non indigent sed tantum rememoratione. Illud autem potissimum videtur attendendum, quo jure, quibusve ex causis minor natu primogenito sit praelatus; et prima quidem facie jus in evidenti esse videtur, quod Jacob lentem quam coxerat, non antea fratri instanter petenti concessit, donec ille primogenita sponte cessit. Sic et clerus eodem etiam jure populis est praelatus, cum [Col. 0328A] carnis et sanguinis opera velut rufam lenticulae coctionem, licet gustum suavem, tamen visui nocivam a se abjiciens, populis cedendo concessit. Illi vero velut animales, et quae sunt Spiritus Dei minime percipientes, eadem carnis opera velut summum aliquid retinentes, maluerunt carnalibus et saecularibus implicari, quam Deo militando in spiritu ambulare. Clerus vero verbum apostolicum libenter amplectens, illud scilicet: Spiritu ambulate, et desideria carnis non perficietis (Galat. V); illud etiam non surda aure audiens: Si enim secundum carnem vixeritis, moriemini. Et: Qui in carne sunt, Deo placere non possunt (Rom. VIII). Et: Qui in deliciis est vivens mortuus est (I Tim. V). Spiritu facta carnis mortificare, ut viveret, praeelegit. Juste igitur [Col. 0328B] sicut spiritus carni, sic spiritualiter viventes carnaliter sapientibus praeferuntur. Ecce primogenita, quae lentis non comestio, sed concupiscentia Esau abstulit, Jacob ejusdem lentis despectus contulit, et primatum clerus ex continentiae castitate promeruit, quam carnalis concupiscentiae suavitate, velut quadam rufa lentis decoctione pluris duxit. Est et alia hujus praeposterationis causa, pius scilicet nostri Jacob dolus, qui carnem peccati velut quamdam haedi pellem assumens, in similitudinem carnis peccati venire voluit, tentatus per omnia pro similitudine absque peccato (Hebr. IV). Hunc pietatis dolum, matre gratia operante, Judaeorum populus, velut pater caecus ignorans benedictionem quam Isaac Jacob verbo dederat, opere [Col. 0328C] in Christo nesciens adimplevit. Si enim cognovissent, nunquam Dominum gloriae crucifixissent (I Cor. II). Hujus ergo nostri veri Jacob merito, qui non tam ungendo lapidem, quam seipsum unctum lapidem exhibendo, unctus oleo laetitiae prae consortibus suis (Psal. XLIV), coronatus et oblatus in cruce verus nobis rex factus est et sacerdos, illi etiam qui sacerdotio funguntur ei, genus electum, regale sacerdotium, juste dicti sunt et effecti (I Petr. II), benedictionem paternam velut filii spiritualis Aaron jure haereditario possidentes

Sed inter haec meminerit noster Semmaa utendum sibi esse, non gloriandum potestate quam accepit in aedificationem, non in destructionem. Sciat [Col. 0328D] tuendum sibi traditum agrum lente plenum, potius quam demetendum, prohibitum sibi lentis esum, carnalium scilicet operum delectationem, agri sibi commissam defensionem. Studeat igitur spiritualis Semmaa carnalem populum velut agrum lente plenum tueri, saltem a criminalibus peccatis, si non a concupiscenda uxore proximi, saltem ab adulteranda, si non a re ejus concupiscenda, saltem a rapienda; si non ab odio, saltem ab homicidio. Tueatur pauperes ab injuriis divitum, divites a laqueis daemonum, docens eos non superbe sapere, nec sperare in incerto divitiarum, dicens eis, quia qui volunt divites fieri, incidunt in tentationem, et laqueum diaboli (I Tim. VI). Caveat autem idem Semmaa, ne solam vocem Jacob retinendo, manus Esau [Col. 0329A] non tam simulare, quam habere dolis et fallaciis, velut pilorum asperitate et subtilitate versutas inveniatur. Nam et tales aliquos sacerdotes futuros Spiritus sanctus ex illo facto videtur innuisse, et Dominus hoc ipsum in Scribis et Pharisaeis arguens: Super cathedram, inquit Moysi sederunt Scribae et Pharisaei: quae dicunt, facite; quae autem faciunt, facere nolite (Matth. XXIII). In quibus verbis quid aliud dicere videtur, nisi, vox quidem vox Jacob est; sed manus manus sunt Esau? (Gen. XXVII.) Verumtamen propter sacerdotii reverentiam, cathedrae deferatur, voci obediatur. Timeant tamen sacerdotes, ne qui propter vocem Jacob, et propter lentis contemptum benedictionem meruerunt; propter manus Esau et lentis concupiscentiam cum presbyteris [Col. 0329B] Babylonicis mortis maledictionem incurrant. Primus siquidem illorum pro fraudulentis et iniquis judiciis condemnatus audivit. Nunc venerunt peccata tua, quae operabaris prius, judicans judicia injusta, innocentes opprimens, et dimittens noxios (Dan. XIII). Unde et damnationis suae sententiam accepit, Spiritu sancto per os Danielis dictante atque dicente ei: Cum ilice pereas. Ilex siquidem jugem retinet foliorum virorem; fructum autem profert porcis potius, quam humanis usibus aptum. Quid est autem viror foliorum, nisi integritas et sanorum vigor verborum? Quid vero fructus porcorum nisi opera carnis, quae enumerans Apostolus post flagitiosa etiam facinora, subintulit, dicens: Veneficia, [Col. 0329C] inimicitiae, contentiones, aemulationes, irae, rixae, invidiae, homicidia? (Galat. V.) Quid est etiam dicere, cum ilice pereas, nisi quod subjungit Apostolus: Quoniam qui talia agunt, regnum Dei non consequentur? (Ibid.) Secundus denique de flagitio velut de lentis edulio condemnatus audivit. Species decepit te, et concupiscentia subvertit cor tuum (Dan. XIII). Unde et per sententiam subjunctum est: In lentem comminuet te angelus (Dan. XIII). Merito qui lentem aliis concesserat, et carnalibus ille cebris velut quibusdam minimis spiritualia et coelestia velut summa praetulerat, ad minuta rediens in eis comminuitur, ut jam nonnisi ima sapiat, et ad capienda coelestia non assurgat. Haec de tribus robustissimis David ad praesens dicta sufficere possent; si non aquam Bethlehemiticam [Col. 0329D] cum David sitiremus, nec videatur posse satisfieri siti nostrae, nisi eadem nobis aqua non bibenda, sed libanda Domino offeratur. Quod horum trium robustissimorum mysterio tunc juxta litteram factum fuit, et postmodum a spiritualibus spiritualis David fortissimis spiritualiter noscitur esse factum. Apostoli siquidem et eorum successores quos per tres fortissimos David diximus intelligendos, de cisterna legis Mosaicae, quae alibi piscina dicta est, quinque porticus habens, aquam spiritualis intelligentiae non minus fortiter, quam subtiliter elicuerunt, et juxta Salomonem fortiter prementes legis ubera (Prov. XXX), non solum lac moralis scientiae, sed etiam butyrum sensus allegorici expresserunt. Tanto autem fortius id ab eis factum [Col. 0330A] apparet, quanto ab inimicis David Scribis et Pharisaeis, qui carnaliter legem intelligebant, eadem cisterna studiosius obsessa cingebatur, et observata diligentius claudebatur. Irruperunt siquidem apostoli castra inimicorum, cum, sicut in apostolorum Actibus legitur, congregati principes et seniores et Scribae in Jerusalem, et Annas princeps sacerdotum, et Caiphas, et Joannes, et Alexander, et quotquot erant de genere sacerdotali, statuerunt in medio Petrum et Joannem, interrogantes eos: In qua virtute, aut in quo nomine facitis hoc vos? Tunc Petrus repletus Spiritu sancto dixit ad eos: Principes populi et seniores audite: In nomine Jesu Christi Nazareni quem vos crucifixistis, quem Deus suscitavit a mortuis, in hoc iste astat coram vobis sanus. [Col. 0330B] Hic est lapis qui reprobatus est a vobis aedificantibus, qui factus est in caput anguli (Act. IV). Deus autem qui praenuntiavit per os omnium prophetarum pati Christum suum, implevit sic. Moyses quidem dixit: Prophetam vobis suscitabit Deus de filiis vestris; tanquam me ipsum audietis. Et omnis anima quae non audierit prophetam illum, exterminabitur de plebe. Et omnes prophetae a Samuel et deinceps, annuntiaverunt dies istos. Vos estis filii prophetarum, et testamenti, quod disposuit Deus ad patres nostros dicens ad Abraham: In semine tuo benedicentur omnes familiae terrae (Act. III). Paulus quoque per medias acies inimicorum transiens, et fiducialiter Jesum eis annuntians, ait: Annuntiamus vobis eam quae ad [Col. 0330C] patres nostros facta est repromissionem, quoniam hanc Deus adimplevit filiis nostris, resuscitans Jesum, sicut et in psalmo secundo scriptum est: Filius meus es tu; ego hodie genui te. Alias quoque dicit: Non dabis Sanctum tuum videre corruptionem (Act. XIII). Quibus contradicentibus Judaeis, et repletis zelo, Paulus et Barnabas constanter dixerunt: Vobis oportebat primum loqui verbum Dei: Sed quoniam repellitis illud, ecce convertimur ad gentes (ibid.). Ecce aqua spiritualis intelligentiae Judaeis ablata, gentili populo ab apostolis oblata, et in eis ipsi David, qui de gentili populo mediante Ruth ex Moab duxit originem; quae et ipsa nobis aquam spiritualiter intellecta propinat; sed nos ad alia tendentes, quod coepimus, breviter prosequamur. [Col. 0330D] Sane quod David aquam desideratam non bibendam sed libandam Domino dignum duxit, in nobis sine dubio signat, quod noster David Christus aquam quam praediximus, non quaesivit sibi ad humanae infirmitatis, quam susceperat, remedium; sed in divinae naturae, quae seipsam ad hominem inclinaverat, argumentum.

Quod enim est fidei nostrae certius argumentum, quam quod ea quae a Christo facta pro nobis credimus, a prophetis praedicta longe ante cognoscimus, et in Veteri Testamento, velut in cisterna Bethlehemitica aquam limpidissimam reconditam invenimus? Sic quippe Isaias ait: Annuntiate quae ventura sunt in futurum; et sciemus quia dii estis vos (Isai. XLI). Nos quoque si aquam spiritualis scientiae desiderando [Col. 0331A] sitimus, non eam ad praesentis vitae fallacem et fugacem gloriam requiramus; sed ad placandum nobis Deum, et ad imbuendos proximos eam a Domino, sicut ait Jacobus, postulemus; et totum ei in nobis, quidquid adepti fuerimus ascribamus, dicentes cum Apostolo: Non sumus sufficientes cogitare aliquid a nobis, quasi ex nobis, sed sufficientia nostra ex Deo est (II Cor. III). Sanguis autem judicata est a David aqua ista; quia, sicut vita carnis in sanguine est, sic vita animae in sapientiae calore consistit. Quod autem juxta portam Bethlehemiticam cisterna haec fuisse describitur, non aliud esse videtur, quam Vetus Testamentum, in quo veteres historiae velut aquae nubium esse, quod non tam cisterna vel puteus, quam fons puteus, et porta aperta civitatis [Col. 0331B] nostrae Bethlehem ab ipsius civitatis incolis comprobatur. Hanc portam convenientissime beatam Mariam dixerim, de qua in Bethlehem Judae natus est Christus, velut fons ascendens de terra, irrigans universam superficiem terrae; et fluvius egrediens de loco voluptatis ad irrigandum paradisum (Gen. II); qui in quatuor Evangelia, quasi in quatuor capita divisus, orbem universum fecundat. De hac nobis nostrae civitatis duodecima porta grandis nobis est sermo, et tanto interpretabilior ad dicendum, quanto auditores avidiores fore confidimus ad audiendum. Quanto autem est haec materia dignior; tanto novum ei principium assignari dignius esse cognoscitur, ut ad tantam materiam corda legentium quiete [Col. 0331C] modica relevata ardentius praeparentur. Ipse autem semper Alpha et sit sermonis nostri, qui, etc.



TRACTATUS XI. DE PORTA DUODECIMA CIVITATIS DEI, B. VIRGINE DEIPARA.

De gloriosissima Domini Dei nostri incorrupta matre et Virgine tractaturi, gloriosissimum filium ejus Dominum nostrum suppliciter exoramus, ut quae Scripturis sacris de ea gloriose inseri voluit, nobis revelare dignetur; et ea nos de ipsa loqui doceat, quae et si non ejus congruant dignitati, nostrae saltem indignitati conveniant, nostrae satisfaciant devotioni, et vel parvulorum sufficiant lectioni. Igitur quam multifarie, quamque multis modis olim Deus loquens patribus in prophetis eam magnifice [Col. 0331D] commendare voluerit, quidam attendens, in hanc vocem metro ludens erupit:

Multa de te sunt prophetae locuti praesagia;
Non ignari singulari te ditandam gratia.
Nam qui nasci atque pasci, tua carne voluit,
Nec Scripturis nec figuris tuas laudes tacuit.
Prius autem quam ad ea quae a prophetis et patribus de ipsa dicta et figurata dicuntur, accedamus; attendendum diligentius, et dicendum esse videtur quod haec duodecima nostrae civitatis porta, de qua tractare habemus, praemissarum portarum prima sit et suprema. Prima ordine, dignitate suprema. Ab ipsa quidem caeterae portae habuerunt initium, in ipsa obtinent fulcimentum, per ipsam recipiunt complementum. Ipsa quidem in eminentiori parte civitatis [Col. 0332A] sita, aliis ministrat lucem, gloriae dignitatem confert, affert consummationem. Ex ipsa namque sacramenta nobis omnia profluxerunt, gratiarum omnium charismata et exempla virtutum non minus delectabiliter effulserunt. Denique ipsis etiam apostolis primo per eam velut per orientalem portam nostrae redemptionis primordia patuerunt. A quo enim melius, quae de nostri Redemptoris infantia scripturi et praedicaturi erant in universo mundo, ac fidelius potuerunt addiscere, quam ab ea quae omnia viderat et audierat, et manibus suis tractaverat, firmiter conservaverat conferens in corde suo? (Luc. II.) Unde eis nisi per eam innotuit, angelicum illud Ave mundo tam suave? Unde tota ipsius angelicae salutationis series, cujus singula [Col. 0332B] verba, velut cujusdam divinae epistolae per angelum allatae, sed Spiritu sancto dictante, oracula sunt divina? Unde ipsius responsio Virginis, et ipsius angeli, qualiter quae dicta erant ab eo fieri deberent, instructio, et conceptus Elizabeth tam praenuntiatio angelica facta ad Zachariam, quam annuntiatio edita ad Mariam? Unde Mariae ascensio ad montana, et ad salutationem ejus propheticum Elizabeth responsum, et ipsius Mariae canticum non magis propheticum quam profundum? Unde tandem Domini nostri stupenda et veneranda, ipsisque coelestibus miranda nativitas, pannorum involutio, reclinatio in praesepium, angustia diversorii, angelica apparitio ad pastores, evangelizatio magni gaudii [Col. 0332C] quod foret omni populo, hymni angelici decantatio gloriosa? Haec omnia Maria conservans et conferens in corde suo, portam se clausam usque ad octavam Circumcisionis diem mundo exhibuit: quae jam Spiritu sancto reserata Filio Dei patuerat, et non soli Gabrieli, sed etiam multitudini coelestis exercitus patefacta luce clarius resplendebat. Haec etiam octavo filii sui die mundo coepit sensim aperiri, ne si subito totam se aperiret, oculis minus sanis non tam lucem fulgore, quam caecitatem inferet. Ea igitur die nomen illud suave auribus, dulce ori, in corde jubilum, quod sola et prima ab angelo didicerat, filio suo imponens, velut stella matutina solis noviter orientis mundo lumen invexit. Nonne per hujus nominis impositionem dicere ad singulos, [Col. 0332D] dicere ad omnes tibi videtur: Non est aliud nomen sub coelo, in quo oporteat salvos fieri? (Act. IV.) In quo qui benedicendus est, benedicetur in Domino. Amen (Isai. LXV). Hoc siquidem nomen efficax invenitur, non solum ad obtinendam salutem, sed etiam ad promerendam benedictionem; non solum salvat, sed etiam sanctificat; salvat a pondere peccatorum, salvat ab insidiis tentationum, salvat a temporalium periculis varietatum. In hoc namque nomine omne genu flectitur, coelestium, terrestrium et infernorum (Philip. II). Flectitur virtus infernalium nequitiarum, ne tentando noceant; flectitur elatio et cupiditas hominum terrenorum, ne peccato consentiant; flectitur etiam virtus coelestium spirituum ad hujus nominis invocationem, ut subveniendo periclitantibus [Col. 0333A] condescendant. Sic sic cultores hujus nominis salvantur et liberantur a malo. In hoc etiam nomine benedicuntur, promoventur et confirmantur in bono, secundum quod orat sacerdos in canone missae, ut oblationem suam benedictam, ascriptam ratam, Deus facere dignetur. Benedictam ad sanctificationem, ascriptam ad perfectionem, ratam ad confirmationem. Sic quippe fieri solet in concessionibus principum, sive institutionibus testatorum. Primo namque apud principem vel precibus, vel alio modo, rei alicujus concessio nuda obtinetur: dehinc ut concessio redigatur in scripturam ad perfectionem elaboratur: tandem, ut scriptura sigillo principis ad confirmationem roboretur. In hunc etiam modum ut benedictio Domini sit plena, primo [Col. 0333B] fecundanda sanctificat, dehinc perficiendo multiplicat, tandem corroborando confirmat. Sed hoc non nisi in Domini nomine alicujus benedictio operatur. Legitur Job benedixisse Dominum, sed nomen Domini collaudando, dicens: Sicut Domino placuit, ita factum est: sit nomen Domini benedictum (Job I). Legitur Dominus benedixisse Abrahae, sed suum ei nomen revelando et commendando, dicens: Ego Deus Omnipotens, ambula coram me, et esto perfectus (Gen. XVII). Legitur Isaac benedixisse Jacob filio suo, sed in nomine Domini, dicens: Det tibi Deus de rore coeli, etc. (Gen. XXVII). Haec triplex benedictio in Scripturis frequenter reperitur. Prima, qua Deum benedicimus dicentes: Sit nomen Domini benedictum; [Col. 0333C] et hanc signat principium episcopalis benedictionis, quae primo fit in pectore, quia primo benedicendus est Deus pro jam acceptis donis quae intra sunt, ut dicamus cum Propheta: Benedic, anima mea, Domino, et omnia quae intra me sunt nomini sancto ejus (Psal. CII). Secundo petenda et exspectanda de ipsius benedictione et adjutorio gratiae, quae nondum habemus. Absque ipsius namque adjutorio nihil boni facere possumus: et hoc non solum corde credere, sed et in facie Ecclesiae confiteri debemus, secundum illud: Corde creditur ad justitiam; ore autem confessio fit ad salutem (II Rom. X). Hoc ostenditur in eo quod episcopus signo crucis faciem suam muniens, confitendo clara voce dicit: Adjutorium nostrum in nomine Domini. Tertio ipsum [Col. 0333D] populum signans, benedictionem suam in invocatione sanctae Trinitatis concludit. Prima harum benedictio dici potest Domino attributa, secunda a Domino retributa, tertia in populo distributa. Attribuenda siquidem est nomini ejus gratia et benedictio pro donis suis, ut dicamus ex affectu et devotione: Benedictus Deus in donis suis. Benedicendus etiam in omnibus operibus suis, juxta illud Prophetae: Confiteantur tibi, Domine, omnia opera tua (Psal. CXLIV). Et illud quod in eodem psalmo legitur: Fidelis Dominus in omnibus viis suis, et sanctus in omnibus operibus suis (ibid.). Benedicendus quoque in majestate sua. Quem ordinem videtur servasse propheta, ubi ait: Benedictus Dominus Deus Israel, qui facit mirabilia solus: et benedictum nomen majestatis ejus in aeternum (Psal. [Col. 0334A] LXXI). Nam pro donis suis eum benedicendo praemiserat: Sit nomen ejus benedictum, ante solem permanet nomen ejus; et benedicentur in ipso omnes tribus terrae (ibid.). Retribuitur autem sic benedicentibus Deum larga Dei benedictio: aliquando in affluentia temporalium; aliquando in exteriorum eminentia gratiarum; aliquando in spiritualium largitione virtutum: et hanc ultimam caeteris praeferendam commendasse videtur Apostolus, ubi ait Benedictus Deus, qui benedixit nos omni benedictione spirituali in coelestibus (Ephes. I). Nam caeterae benedictiones communiter dantur et bonis et malis: imo frequentius malis quam bonis. Sed non est invidiose aut avare occultanda aut retinenda a bonis, quia qui abscondit frumenta, maledicetur a populis; [Col. 0334B] sed sicut gratis accepta, et ita et gratis danda, pie est distribuenda. Distribuitur autem in minores a majori benedictio spiritualis, aut imprecando eis bona quae nondum habent, sicut est illud, quod dictum est Rebeccae a parentibus: Crescas in mille millia; et possideat semen tuum portas inimicorum suorum (Gen. XXIV). Aut congratulando eis pro bonis quae jam habent, sicut illud Raguelis ad Tobiam: Benedictio sit tibi, fili mi, quia boni et optimi viri filius es (Tob. VII). Aut prophetando, sicut fuit benedictio Moysi ad Joseph dicentis: De benedictione Domini terra ejus, de pomis coeli, et rore, atque abysso subjacente. De pomis fructuum solis ac lunae, de vertice antiquorum montium, de pomis collium aeternorum, [Col. 0334C] et de frugibus terrae, et de plenitudine ejus (Deut. XXXIII). In quibus verbis salvo altiori mysterio praedicta triplex benedictio invenitur expressa. De pomis enim et rore coeli, et abysso subjacente procedit benedictio, cum ex intimo cordis affectu homo pro gratuitis beneficiis Deum benedicit, dicens cum Propheta: Clamabo ad Deum altissimum, Deum qui benefecit mihi. Misit de coelo et liberavit me. Misit Deus misericordiam suam, et veritatem suam (Psal. LVI); et per haec quasi coeli poma dulcissima liberavit me. De pomis fructuum solis et lunae homo a Deo benedicitur, cum donis spiritualibus et temporalibus bonis ab eo cumulatur. De vertice autem montium antiquorum, sive de pomis collium aeternorum, ad terram frugibus plenam descendit benedictio, cum [Col. 0334D] de sublimitate vitae sive doctrinae doctorum orthodoxorum subditi debriantur; vel meritis et orationibus spiritualium virorum sola aeterna quaerentium, inferiores quique ac debiles adjuvantur. Latent tamen sublimiora quaedam in his verbis mysteria, quae si subtiliter enucleentur, portae de qua loquimur, dignitatem et gloriam plenius reserabunt. Joseph siquidem Dominum nostrum Jesum Christum, non solum nomine, sed et fratrum venditione, et Aegypti dominatione, et occultorum prophetica interpretatione aperte praefigurasse, nemo qui dubitet. Terra autem ejus caro est intemeratae beatae Virginis Mariae, de qua Christi caro processit, de sola Domini benedictione sancti Spiritus operatione concepta, cujus benedictionis mysteria Moyses in Spiritu [Col. 0335A] mirabiliter praevidens, mirabilius sub tanto verborum involucro praenuntiare curavit, dicens: De pomis et rore coeli, et abysso subjacente, etc.

Ros coeli gratia est Spiritus sancti. Quaedam velut abyssi subjacentis exhalatio vis est humanae naturae, et animalis sensuum vegetatio. His duobus caro Virginis fecundata velut terra bona et optima, pomum non ligni scientiae boni et mali, sed ligni vitae ex se non interdicendum sed omnibus exponendum, produxit. Hujus fecundae generationis, scilicet incarnationis Christi mysterium, in prima coeli et abyssi creatione Deus mox figuravit, et velut quaedam poma odorantia viris spiritualibus praeparavit. Nec contentus est haec poma sola amicis reponere, sed et Christi mysteria et Ecclesiae, velut poma fructuum [Col. 0335B] solis et lunae eis voluit revelare. Quid enim aliud sensisse videtur Propheta, qui ait: Elevatus est sol, et luna stetit in ordine suo, nisi quod elevato Christo ad dexteram Patris, velut sole justitiae in meridie constituto, et status Ecclesiae confirmatus, et Christianae religionis ordo sit solidatus? Quid ille qui ait: Sol et luna steterunt in habitaculo suo (Habac. III), nisi justitia et pace se invicem osculantibus, Christum et Ecclesiam post multas haereses in unitate fidei mansionis suae habitaculum posuisse? Sed et ipse Moyses non alia videtur poma odorasse, nisi Christi et Ecclesiae fructus eximios, velut solis et lunae poma suave olentia commendando. Hujus etiam pomis ad cumulum benedictionis adduntur vertex antiquorum montium, et poma collium aeternorum, [Col. 0335C] fruges denique terrae et plenitudo ejus. Montes antiqui patriarchae et prophetae merito sunt intelligendi; montes pro virtutis humanae et divinae revelationis sublimitate; antiqui, pro factorum et dictorum suorum irrefragabili et summa auctoritate. Omnium autem patriarchalium promissionum et visionum, omniumque propheticarum locutionum et revelationum e minentior vertex Christi fuit humanitas: et summa eorum intentio, quae de Christi nativitate, baptismo, praedicatione, sepultura, resurrectione, et gloriosa ad coelum ascensione, in spiritu praevidebant, verbis praenuntiare, figuris et aenigmatibus praesignare. Ad hunc verticem Moyses ipse ascendere cupiens, volens videre, quomodo [Col. 0335D] rubus arderet et non combureretur, repressam praesumptionem suam humiliter confitetur, ubi audisse se dicit: Ne appropies huc. Solve calceamentum de pedibus tuis; locus enim in quo stas, terra sancta est (Exod. III). Quod ergo plene videre non potuit, plebeios multos manifeste visuros praevidit, et hanc eis benedictionem invidit, sine invidia tamen; ad amplectendam tantam benedictionis dulcedinem omnes his verbis posteros invitavit. Sed et poma collium aeternorum, si non praegustasse, tamen odorasse videtur; quae non solum odoranda, sed etiam degustanda praevidit benedictis, vel quando audituri sunt: Venite, benedicti Patris mei, percipite regnum (Matth. XXV); vos enim estis qui permansistis mecum in tentationibus meis; et ego disposui vobis [Col. 0336A] regnum, ut edatis et bibatis super mensam meam in regno meo (Luc. XXII); vel cum etiam in praesenti ascendente homine ad cor altum, ut exaltetur Deus, jam Christum secundum carnem non cognoscit; sed Christum Dei verbum et Dei sapientiam, Deo consubstantialem et coaeternum, adhaerendo aeterno factus jam ex parte aeternus, et secundum Apostolum fruendo Deo unus spiritus factus, ut velut collis aeternus poma non immerito proferat incorrupta. Sed ne noster Joseph tantum in coelestibus et montanis pasci, et non nisi in montanis cubare videatur, etiam fruges terrae, qui sunt quilibet fructus digni poenitentiae, et eos qui pleniores sunt, fructus justitiae, dicitur acceptare. Possent etiam et aliter verba ista exponi; sed quia ad alia festinamus, [Col. 0336B] breviter ea tangendo potius quam exponendo percurrimus. Moyses igitur Jesum nostrum in Joseph benedicens (Gen. XLIX), et ipsius praeconia benedicendo praedicens, primo capitis unguentum prosequitur, dehinc quomodo sit in membra diffusum, etiam usque in oram vestimenti descendisse describit. Capiti igitur unguentorum copiam coelitus infusam prae consortibus suis prospiciens, in pomis coeli coelicum castitatis ipsius odorem et incorruptum coelibatus ipsius notat candorem; in rore fecundissimae charitatis ejus suavitatem; in abysso subjacente subjectam et mitissimam ipsius humilitatem. His unguentis optimis caput nostrum in ipso suo exortu fragrasse, et ea a capite in membra defluxisse, satis ostensum est, cum de fundamentis antea tractaretur. Sed quae [Col. 0336C] in capite fuerunt poma coeli, in membris poma solis et lunae dicuntur; quia quae consortes habuerunt per gratiam et industriam, Christus habuit per naturam. Merito ergo solis et lunae poma nominantur, quae sub solis et lunae instabilitate mutabiliter obtinentur. Nam Christi virtutes supra solem et lunam invariabiliter constitisse firmiter asseruntur; et ne haec poma tam nova, tamque insolita, immatura forte aut marcescibilia viderentur; de vertice montium antiquorum, et de vertice collium aeternorum fuisse proponuntur. Vertex autem montium antiquorum fuit ad Patres antiquitus de Christo facta repromissio, Unde Apostolus: Abrahae dictae sunt promissiones, et semini ejus (Gal. III). Omnium illarum [Col. 0336D] promissionum summam, et velut verticem fuisse illam, quae de Christo facta est, probatur, cum subditur: Non ait et seminibus, quasi in multis, sed quasi in uno, et semini tuo, qui est Christus (ibid.). Hanc autem promissionem testamentum vocat Apostolus, confirmatum a Deo per legem et prophetas. Non enim ex lege promissio, sed ad promissionis confirmationem et cooperationem propter transgressiones velut paedagogus posita est, ordinata per angelos, signa multa et magna operantes ad ejus confirmationem. Non solum autem per angelos, sed etiam prophetarum dictis praedictae promissionis confirmatum est testimonium. Ipsi enim promissionem de Christo factam intelligentes, et velut jam impletam in spiritu praevidentes, praeterita et futura [Col. 0337A] praesentialiter contuendo, quamdam aeternitatis speciem sunt adepti, secundum illud Isaiae: Ventura annuntiate nobis; et dicemus, quia dii estis vos (Isa. XLI). Hi igitur, quot nobis in Scripturis suis de Christi adventu monumenta reliquerunt, tot quasi poma fragrantissima, quasi colles aeterni protulerunt; et Christo reservanda, ac si poma in figurarum et aenigmatum calathis recondita concluserunt. Sciebant enim secundum Salomonem, omnia poma nova et vetera Christo esse servanda. Vetera ut in eo implerentur, per eum aperirentur, ab eo distribuerentur, secundum illud: Dedit dona hominibus (Psal. LXVII); nova vero, ut ea semper bona crearet, sanctificaret, vivificaret, benediceret ac praestaret. Nova sunt, de quibus ait Apostolus Dominum dixisse per [Col. 0337B] Prophetam: Ecce consummabo super domum Israel testamentum novum, dando legem meam in mentibus eorum, et non docebit unusquisque proximum suum dicens: Cognosce Dominum. Omnes enim scient me, a majore usque ad minorem (Hebr. VIII). Dicendo, ait Apostolus: Novum, veteravit prius. Quod autem antiquatur et senescit, prope interitum est (Hebr. VIII). Translato siquidem sacerdotio, necesse erat, ut et legis translatio fieret: et reprobato praecedenti mandato propter infirmitatem ejus, et inutilitatem, quod nihil ad perfectum adduxit, introductio fieret melioris, quod jurejurando stare promitteretur in aeternum (Hebr. VII), dicente Propheta: Juravit Dominus, et non poenitebit eum, tu es sacerdos in aeternum secundum ordinem Melchisedech [Col. 0337C] (Psal. CIX). Ea igitur quae ad sacerdotium novum et testamentum spectant, secundum ordinem Melchisedech, semper bona sunt; et, sicut sacerdotium aeternum, ita et ipsa immutabiliter bona a Deo creata, quando secundum virtutem vitae insolubilis ab eo sunt instituta; sanctificata, quando per Christi mortem facta sunt ad propitiandum efficacia; vivificata, quia Christi resurrectione non solum ad accipiendam vitae indissolubilis virtutem, sed etiam ad dandam, a Deo sunt benedicta. Unde dicitur in Canone: Benedicis, et praestas nobis, id est quae in se sunt benedicta, ut habeant; benedicis, ut conferant nobis vitam. Ne autem unguento capitis sola proximiora membra perfusa viderentur, etiam simplicium [Col. 0337D] et plebeiorum hominum pii actus ac devoti affectus ad nostri Joseph benedictionem, velut fructus humiles et de locis planioribus et inferioribus procedentes pertinere dicuntur. Sed quia hi fructus ante adventum Christi in eis qui eum futurum exspectabant semipleni inveniebantur; in terrae plenitudine, illi qui post adventum ejus a credentibus in eum populis plenius sunt exhibiti, denotantur.

Totius igitur multiformis hujus benedictionis, velut coelestis cujusdam unguenti ex variis speciebus a coelesti pigmentario confecti, plenitudo ad nos est per beatam Virginem, quasi per quamdam portam luce clariorem transfusa: unde et ab angelo dicta est in mulieribus benedicta; non solum quia Evae maledictio per eam est in benedictionem conversa; [Col. 0338A] sed quod etiam ea mediante spiritualium a Deo accipere meruimus benedictionem, et benedicendi minoribus, per Jesum accepimus potestatem, donec tandem in fine omni coelesti benedictione et gratia repleti, solum jam Dominum laudare et benedicere habeamus, dicentes: Benedictus qui venit in nomine Domini (Psal. CXVII); et eum Elizabeth ad Mariam: Benedictus fructus ventris tui (Luc. I). Exaltabitur siquidem Dominus solus in die illa; et velut in Resurrectionis octava completa generali Circumcisione, ut jam neque nubant, neque nubantur, sed penitus tollatur de medio membri genitalis officium, quod per abscissionem praeputii Abrahae ostensum est, interim castigandum, ex tunc nomen Jesu quam sit super omne nomen benedictum, adorandum atque [Col. 0338B] laudandum, luce clarius omnibus apparebit: tunc vere hoc nomen oleum effusum erit, quo primo per Gabrielem archangelum Mariae infusum, clausum apud eum septem diebus permansit, et die octava per eam non tam effusum quam revelatum fuit; quia pauca adhuc erant vasa, quae tantam olei plenitudidinem capere sufficerent, et nondum venerat hora illa, qua mortuo viro vasa vacua non pauca mutuo inveniret, quibus oleum infusum, usque ad effusionem excresceret. Usque hodie hoc oleum vasis vacuis infundere Maria non cessat, et nominis hujus suavitatem inexpertis divinitus revelatam velut lactis dulcedinem ex uberibus maternis instillat. Et licet hoc oleo perfusae adolescentulae nimis eum diligere dicantur et nomen ejus oleum fateantur effusum, [Col. 0338C] interim tamen, dum peregrinamur a Domino, infusum potius fatendum est, quam effusum; et currere dicendae sunt adolescentulae potius in odore, quam in unguenti exinaniti et consummatae charitatis ardore (Cant. I); nec stabit hoc oleum, donec vasa deficiant, et conscientiarum ostiis apertis quaeque virgo sapiens de hoc se oleo a suo redimat creditore; et de caetero ad victum et vitam tanta olei sufficiat plenitudo. Hoc nobis, o beata Maria primo de utero tuo, postea de ore profluxit, et quem pariendo prima mundo perdito salutem edidisti, prima etiam nominando ejusdem salutis gratiam prodidisti. Tu Salvatori mundi intranti mundum porta exstitisti; tu accedentibus pastoribus ad eum porta patuisti. [Col. 0338D] Per te magi cum muneribus stella praeduce et portam ostendente ad eum intraverunt. Per te usque hodie fideles omnes ad eum accedentes, te portam, te mediatricem, te magistram habere gloriantur. Tu siquidem introducis ad fidem, testimonium fidei perhibendo; tu mediatrix es ad veniam pro peccatis credentium filium interpellando; tu magistra ad inveniendam gratiam, exempla vitae et disciplinae omnibus ostendendo. Tu tuum porta mihi digneris esse ad Filium, interim Incarnationis ejus et civitatis suae peregrinantis mysteria revelando, tandem ad civitatem regnantem et triumphantem in coelis post Liae lippitudinem accedenti, non Rachelis, sed tuam et filii tui pulchritudinem sine speculo et aenigmate revelata facie ostendendo (II Cor. III). Sed [Col. 0339A] ecce dum ad portam duodecimam jam per eam intraturi in civitatem Domini pervenisse videmur, ipsius portae gloria, decore et dignitate stupefacti, solitum sermonis modum excessimus, a lectore veniam postulantes, si uno adhuc sermone a civitatis ingressu portae hujus gloriam speculando eum paululum retardamus. Nihil enim gloriosius in tota civitate postmodum apparebit, praeter eum, qui ipsius portae et civitatis fundamentum est et fundator, initium et finis, conditor et dominator. Ipse autem semper Alpha et sit nostri sermonis, etc.



TRACTATUS XII. DE GLORIA PORTAE DUODECIMAE VIRGINIS MARIAE.

De portae duodecimae gloria locuturi, et gloriosa quae de ea dicta sunt ad memoriam reducturi: primo [Col. 0339B] Moysen, qui primus de ea scripturus calceamenta detraxit, in medium adducamus; deinde per ordinem alios qui de ea scripserunt, diligenter quid quisque pro suo officio, pro loco et tempore ad ipsius portae consummationem decoris obtulerit, attendentes. Primus itaque Moyses velut calamum mensurae ad metiendum virgam accepit, et obtulit ad portae spatia designanda; secundus Josue solem jam declinantem stare fecit ad ipsam designationem plenius consummandam, et clarius agnoscendam. De libro quoque Judicum Gedeon aream obtulit ad aedificandum, et vellus ad exsiccandum solum areae ante purgandum (Paralip. XXIX). De libro Regum David lapides, aurum, argentum, ferri, aeris, lignorumque immensam copiam obtulisse probatur. Salomon thronum [Col. 0339C] eburneum obtulit ad quiescendum (III Reg. X). Ezechias aquam piscinae superioris per aquae ductum avertit subter, et influere fecit in piscinam urbis interiorem, in quiescentium sive operantium usum (II Paralip. XXXII). Isaias florem singularis decoris depinxit, qui caeteris omnibus caelaturis in portae ornatu emineret (Isai. XI). Jeremias agrum figuli, in quo necessaria omnia congregarentur, et congregata portae usui aptarentur, triginta emit argenteis; emptum ad hoc offerens, sicut constituit ei Dominus (Jer. XXXII). Ezechiel quatuor rotas plenas oculis in circuitu ipsarum quatuor paratas et volubiles vidit ad quaevis necessaria ferenda et transferenda (Ezech. I). Omittimus alios brevitatis causa, duodecim scilicet [Col. 0339D] prophetas, Danielem et alios, qui inter agiographa computantur, qui omnes officiosissime in opus hujus portae quod habere potuerunt melius, obtulerunt. Nos quoque pro modulo nostro portae hujus gloriam, ne dicam attolere, sed saltem a longe prospicere cupientes, ea quae breviter tangendo posuimus, brevius exponendo auxiliante Domino percurramus. Quid igitur per virgam Moysi (Exod. III) melius intelligimus, quam beatam virginem Mariam, fide rectam, flexibilem humilitate, integram virginitate, de qua legitur: Egredietur virga de radice Jesse? (Isai. XI.) De hac egressus est ille serpens, qui exaltatus in cruce laesis a serpente antiquo suae visionis medicinam paravit: qui tandem, morte superata, velut cauda mortalitatis constricta, per resurrectionem [Col. 0340A] suam naturam humanam multis miseriis et corruptionibus distortam in virgae rectitudinem reparavit. Per hanc virgam diversis sunt plagis afflicti Aegyptii. Per hanc onus illud Aegypti completum est, quod legitur in Isaia: Ecce Dominus ascendet super nubem levem, et ingredietur Aegyptum, et movebuntur simulacra Aegypti, et cor ejus tabescet in medio ipsius (Isai. XIX). Per hanc filii Israel ab Aegyptiis liberati mare sicco vestigio transierunt. Per hanc aquae maris divisae, aquae mara dulcoratae, aquae de silice reperiuntur excussae. Ad tactum siquidem hujus virgae tentationum impetus dividuntur, cum parvuli tenentur cogitatus, et ad petram Christum alliduntur. Aquae etiam sacri eloquii dulcorantur, cum in manu hominis involutus liber in [Col. 0340B] ore comedentis efficitur mel dulce. Aquae quoque de silice producuntur, cum Christo respiciente induratum quemlibet in peccato, compunctionis lacrymae proferuntur, juxta illud propheticum: Flabit spiritus ejus, et fluent aquae (Psal. CXLVII). Hac virga folia et nuces ex se mirabiliter proferente sacerdotium est Aaron confirmatum, et virgae pastoralis mysterium praesignatum. Merito a Moyse intra arcam testamenti cum manna et tabulis est haec virgula collocata, praesignante Spiritu sancto manna divinae bonitatis, et doctrinae spiritualis scientiam, disciplinae virgula mediante, nobis a Domino ministranda: quae tria Propheta desiderando petere videbatur, cum diceret: Bonitatem, et disciplinam et scientiam doce me (Psal. CXVIII).

[Col. 0340C] Virgae quoque pastoralis forma eadem repraesentat, cum monemur, virgae aculeo velut disciplinae correctione pungere pigritantes, doctrinae suavitate velut uncino superiori retrahere fugientes, sive attrahere recusantes, benignitate denique compassionis humanae sustentare vel sublevare, velut quodam baculo, corruentes. Hujus virgae mysterium in diversis sacrae Scripturae locis nobis est multipliciter commendatum. Nam et Esther virgae aureae summitatem osculans legitur confortata (Esther. XV); et Dominus in virga ferrea subditos recturus promittitur (Psal. II), et virga directionis virga regni ejus describitur (Psal, XLIV). Virgam quoque virtutis ejus ex Sion legimus emittendam (Psal. CIX); quae, ut [Col. 0340D] breviter tangendo potius quam exponendo, perstringamus: virga aurea, Christi est rectitudo naturae; virga ferrea, rectitudo vitae; virga directionis, rectitudo doctrinae; virga virtutis, rectitudo potentiae, qua licet libere et manifeste uti potuisset; voluit tamen eam sub humilitate humanae infirmitatis abscondere, donec ad judicium veniens, eos qui ad ejus correctionem corrigi noluerunt, nec ipsius rectitudini conformari, non solum virga potentiae feriat, sed etiam extremae sententiae malleo rectissime conterat et confundat. Ne tamen penitus ignoraretur, et incognita minus timeretur, partim eam miraculis mundo innotuit: inferno per sui exspoliationem, plenius mundo per suam resurrectionem, plenissime et manifestissime eam ostensurus, cum [Col. 0341A] apparente ex Sion specie decoris ejus, manifeste veniet Deus noster, et non silebit. Ignis in conspectu ejus exardescet, et in circuitu ejus tempestas valida (Psal. XLIX). Interim virga doctrinae ejus dirigit ignorantes; rectitudo vitae ejus, quae velut virga ferrea inflexibilis fuit ad culpam, corrigit et provocat reluctantes. Rectitudo naturae, licet pro regali progenie, sive pro eo quod talis tamque recta est assumpta, qualis quamque recta a recto Deo in primo homine est creata, virga aurea dici possit; tamen specialiter pro animae incorruptione virga aurea rectius appellatur. Ea siquidem, sicut virga urnae aureae in arca foederis fuit juncta; sic in una Christi persona fuit divinitati conjuncta. Nam quod apud Jeremiam virga ollae testeae conjungitur (Jer. I), illud [Col. 0341B] innuere videtur, quod in eadem persona caro spiritui est conjuncta, et velut testa ferro absque omni carnalis concupiscentiae repugnantia est subjecta. Sed, sicut virga ferrea conterit et comminuit reluctantes, ita virga aurea contritos et humiliatos erigit ad spem vitae, et ad gratiam reparat obsequentes. Bene autem quam David ferream dixit (Psal. II), Jeremias videre se asserit vigilantem; quia Christus nec in aliquo flexus, nec unquam obdormisse, nec vel in modico dormitasse invenitur ad culpam; sed, sicut vigil et sanctus apud Danielem jubet arborem praecidendam (Dan. IV), sic et apud Jeremiam virga vigilans ollam succensam, et apud David virga ferrea vas figuli confringere perhibetur.

[Col. 0341C] Virga quoque aurea, sed et ferrea beata Dei Genitrix dici potest. Aurea, vel quia atavis edita regibus, vel quia aurea virga primae matris Evae florens rosa processit; vel quia gratia plena et inter mulieres benedicta mediante benedicto fructu ventris sui, in carne filii sui est divinitati conjuncta, ita ut illud quod dictum est ei ab angelo: Dominus tecum (Luc. I), sicut est omnibus fidelibus commune, ita ei fuerit speciale. In aliis enim Deus dicitur esse per gratiam, ei autem ita divinitatis suae infudit essentiam, ut ex ea etiam humanam sibi univerit naturam. Ei ergo merito antonomatisce dicitur, Dominus tecum (Luc. I), in qua non solum fuit per gratiam, sed ipsius etiam divinitatis plenitudo, sicut ait beatus Apostolus, corporaliter habitavit (Coloss. II). Unde [Col. 0341D] et ex ea tanquam sponsus processisse legitur de thalamo suo (Psal. XVIII), nam et prius fuisse in ea per gratiam, sicut et in caeteris, imo eam singulari prae caeteris gratia ditatam testatus fuerat Angelus dicens, Ave gratia plena (Luc. I). Ac si diceret, Multae filiae congregaverunt divitias, tu supergressa es universas (Prov. XXXI). Ipsa siquidem maturior Sara, sapientior Rebecca, Lia fecundior, Rachele gratior, devotior Anna, castior quam Susanna. Ipsa gratiae plenitudinem, quam aliae divisim habuerunt, totaliter creditur accepisse, et absque interpolatione continuo possedisse. Vel gratia plena dicta est, quia charitatis munere, sine qua omnis gratia fallax et vana est pulchritudo; sine qua nihil est, quod possit prodesse, ita repleta fuit, ut in hac perfectione [Col. 0342A] nec primam similem visa sit, nec habere sequentem.

Hujus aureae virgae summitatem Ecclesia velut altera Esther in altari quotidie osculatur (Esther. XV), et osculando promeretur, ut Aman in Antichristo adversus populum sanctorum non diu praevaleat; et ut Mardochaeus, imo in Mardochaeo Petrus, vel in Petro Ecclesiae Romanae pontifex patruelis ejus, qui solus ante Aman genua non curvabit, honore regio dignus inveniatur. Vel si summitatem virgae aureae libet intelligere consummationem regni saecularis, et finem regiae potestatis: tantam opinari possumus circa finem saeculi, Antichristo sublato de medio, unitatem fore inter saecularem et ecclesiasticam potestatem; ut se videantur invicem osculari, et non tam Assuerus quam Mardochaeus dominetur [Col. 0342B] in regno, quod mox Christus traditurus est Deo et Patri. Virgam quoque ferream dicimus beatam Mariam, non ferream in miserendo, sed ferream in sustentando; non in subveniendo ferream, sed in subvehendo. Non enim est baculus arundineus tantum, imo plus quam ligneus, quia quantum ferrum ligno praeeminet in fortitudine, tantum beata Maria supra omnem humanum modum virtute est induta ex alto, Spiritu sancto superveniente in eam, id est supra solitum veniendi in homines modum in eam descendente, et virtute ei Altissimi obumbrante. Libenter has virgas, quas a vero Jacob in canalibus Scripturarum invenio positas, diutius immorando conspicio, ut in earum contemplatione [Col. 0342C] sensus spirituales concipiam; ne si forte carnaliter concupiscendo concipiam, concupiscentia ipsa cum conceperit, pariat peccatum; et Gabaonitae mei non tam mihi aquam compunctionis comportent (Josue IX), quam vetustatis opera ingerendo lumbos meos repleant illusionibus; et efficiantur non solum nomine, sed et re illusores. O quoties a Gabaonitis imaginationum mearum memini mihi illusum: et ore Domini non interrogato de cibariis eorum suscepisse, ita ut contemplationis lumine velut quodam mihi sole justitiae occumbente, continuis vix tandem precibus obtinerem, ut staret sol contra Gabaon; et si non proficeret lumen contemplationis, saltem non deficeret calor devotionis: maneretque dilectus meus mecum, magis precum [Col. 0342D] assiduitate coactus, quam puritate affectuum oblectatus. Heu tunc ovium mearum serotini erant conceptus. Nam qui primi temporis fuerant, Jacob cooperante (Genes. XXX), vario et diverso colore mysticorum sensuum apparebant respersi. Tunc quippe in lumine Domini lumen videns, aspiciebam non solum praedictas virgas, sed et populeas virides, et amygdalinas, et ex platanis positas in praedictis canalibus, et tanta varietate oblectatus, in ipsis virgis Noe, Daniel, et Job, contemplabar exempla. In Noe velut in platano exaltata juxta aquam in plateis, doctrinae rectitudinem admirabar. In Job velut in amygdalo facili decidentium florum et fructuum ubertate gaudente, fidei rectitudine delectabar. In Daniele velut in populo viridi, intelligentiae [Col. 0343A] rectitudine jucundabar. Accedebat etiam, ne similitudo satietatis mater aliquod fastidium generaret, varietas amplior; cum et in decorticatis et spoliatis tunica sollicitudinis saecularis apparebat candor castitatis; in hac quae decorticata non fuerat, viror humilitatis; in omnibus lenis teneritudo charitatis, sive ad compassionem proximi, sive ad puriorem dilectionem Dei. Et has mihi omnes virgarum varietates illa una regalis virgula de radice Jesse egressa pariebat, quam David astantem a dextris Regis circumdatam vidit varietate (Psalm. XLIV) Salomon ascendentem sicut virgula fumi ex aromatibus myrrhae et thuris (Cant. III); Moyses ut rubi virgulam ardere et non comburi (Exod. III). Ipsa siquidem merito a dextris Regis visa est astare, quae de tota [Col. 0343B] massa corruptae et incurvatae in Eva humanae naturae prima et sola infaustum nomen Evae in suave illud Ave convertere potuit et mutare. Ipsa namque sinistram, quam Eva elegerat, omnino deserens, totam se convertit in dexteram: et spretis terrenis et carnalibus deliciis imagine terreni deposita, coelestia et aeterna eligendo imagine coelestis se induit; et Dei in se similitudinem, quam primus homo rectus a recto Deo factus in rectitudinem acceperat, Spiritu sancto eamdem rectitudinem in ea reparante, et spiritum rectum innovante plenissime in ea, reformavit. Recta ergo astare dicta est, quae tam recta effecta est: et a dextris Regis, quae Regi facta est tam proxima, quam conformis. In vestitu [Col. 0343C] quoque deaurato, quia lumine sapientiae velut auri irradiata fulgore; unde et amicta sole visa est a Joanne lunam habens sub pedibus suis (Apoc. XII). Lunam siquidem humanae rationis, substramentum habuit naturalis affectionis, quia humani affectus in ea non casu aut impetu ferebantur; sed illustratae rationis moderamine regebantur. Et hoc quidem deorsum in transitu praesentis vitae, velut luna in nocte. Sursum vero in dextera contemplationis velut in die amicta erat sole, quae alibi in ipso sole posita fuisse describitur; quia non solum luce sapientiae usa est ut vestimento, sed ei unita, posita et fundata velut in fundamento. Vel posita in sole dici potest; quia sicut in horologio gnomonem facimus prominere, ut quasi in solem porrectus solaris cursus [Col. 0343D] horas designet diurnas; sic divina sapientia beatam Virginem velut virgam rectissimam humano generi gnomonem constituit; ut per eam quantum a lumine sapientiae defluxerit, humana natura cognosceret, et in ea viam redeundi ad primum punctum suae originis inveniret. Duodecim siquidem sunt horae diei, ad quarum decimam consummandam sol sapientiae divinae humanam naturam instituit, ut novem ordinibus angelorum perlustratis, velut decima tandem hora homine illustrato, mediante Spiritu sancto semper ad Patrem velut ad suum rediret principium; duodenarii in eo complens perfectionem, ita in eo manens, ut nullus sit excessus; ita exiens ab eo, ut nullus recessus; ita ad eum rediens, ut nullus fiat accessus. Ab hac [Col. 0344A] tanti luminis claritate homo cum in tanto honore constitutus esset, veniente sibi pede superbiae expulsus est, et non potuit stare: et comparatus jumentis insipientibus de die divinae claritatis dejectus est in profundissimam noctem humanae caecitatis.

Per hanc noctem transierunt omnes bestiae silvae, et ab Adam usque ad Mariam tenebrae permanserunt super faciem abyssi, donec tandem adveniente temporis plenitudine sol divinae sapientiae qui in suo candore ab homine videri non poterat, beatae Mariae velut cuidam humani horologii se junxit gnomoni; et umbram carnis quam a sua natura non habebat, de nostro accepit gnomone; ut qui in suo fulgore a nobis videri non poterat, saltem in nostrae infirmitatis umbra caperetur; et juxta Prophetam, [Col. 0344B] in tali viveremus umbra; sive secundum Salomonem, in diu desiderati umbra sederemus (Cant. II). Et ista est dies, quam nascendo de beata Virgine fecit Dominus, horis eam duodecim mirabiliter percurrendo consummans, et in nostro nobis eas gnomone designans. Primam siquidem hujus diei horam habuimus in Christi annuntiatione, secundam in ejus nativitate, tertiam in circumcisione, quartam in apparitione, quintam in ejus oblatione, sextam in fuga ejus in Aegyptum, septimam in baptismate, octavam in apostolorum vocatione, nonam in transfiguratione, decimam in novi Paschae institutione, undecimam in passione, duodecimam in inferni spoliatione. In hac duodecima hora visus [Col. 0344C] est sol Christus occubuisse, et sepultus ad locum suum, id est ad terram, de qua carnem sumpserat, rediisse. Unde expavescens sol iste visibilis, etiam ipse non dando lumen suum visus est occidisse. Unde ait quidam sapiens: »Non erat mirum apud superos tenebras esse, cum sol descendisset ad inferos (S. MAXIMUS hom. II in festo Paschae). His duodecim horis consummatus est dies justitiae, succedens diei culpae, praecedens diem gloriae, de quibus diebus videtur scriptum. Vivificabit nos post duos dies, in die tertia suscitabit nos (Ose VI). Nam de tertia, id est de die gloriae, videtur Salomon praemisso de die justitiae. Oritur sol et occidit, et ad locum suum revertitur, subjecisse. Ibique renascens gyrat per meridiem, et flectitur ad aquilonem (Eccle. I). [Col. 0344D] Renatus siquidem sol Christus in resurrectione consummata die virtutis, habitantibus in regione umbrae mortis initiavit diem aeternitatis; imo errantibus in die mortalitatis illuxit dies aeternitatis. Hujus dici prima fuit hora resurrectionis, a qua coepit sol Christus reverti decem lineis per gradus quos descenderat. Primam lineam implevit in homine, per dies quadraginta apparens discipulis, et loquens de regno Dei. Novem lineas in novem implevit ordinibus angelorum, sicque a die ascensionis usque ad diem pentecostes decem gyrando diebus ad summum creditur meridiem pervenisse. Inde tandem ad aquilonem flectetur, cum veniens ad judicium, illum qui latera aquilonis elegit primo prorsus dejiciet: postea propriam aream purgans, et paleas tradens igni [Col. 0345A] inexstinguibili, grana in horrea congregabit, et tradens regnum Deo et Patri, eidem per omnia aequalis luce clarius apparebit. Interim judica mihi, quem diligit anima mea, ubi pascas, ubi cubes in meridie (Cant. I), et qui de meridie tua radios tuos apostolis expandens, variis eos linguis ditasti, assistentis a dextris tuis reginae varios nobis ornatus ostendens, sive in varietate virgarum, sive in multiplicitate stellarum. Nam et post caetera quae praedicta sunt, visa est etiam habere in capite coronam stellarum duodecim (Apoc. XII). Hanc coronam credo esse gloriam et honorem, quo beata Virgo coronatur et honoratur in praesenti Ecclesia, in qua duodenis festivitatibus tanquam stellis totidem, tam in se quam in filio suo, colitur et glorificatur. Harum [Col. 0345B] prima est Virginis ipsius nativitas, secunda filii annuntiatio, tertia ejusdem ortus, quarta circumcisio, quinta ejus per stellam declaratio; quae, etsi in hac festivitate tantum apparuisse describitur, tamen nulli aliarum sua stella deesse cognoscitur, per quam salutis humanae gradus aliquis declaratur; sexta, festum purificationis, septima, octava et nona triduum passionis, decima resurrectionis, undecima ascensionis, duodecima propriae assumptionis. Vel si moraliter libet has stellas intelligere, dicamus eas duodecim virtutes, quas fructus Spiritus Apostolus enumerat, dicens: Charitas, gaudium, pax, patientia, benignitas, bonitas, longanimitas, mansuetudo, fides, modestia, continentia, castitas (Galat. V). Harum virtutum merita sibi Virgo accumulans, [Col. 0345C] earumdem praemiis velut stellis totidem creditur a Deo coronata. Per castitatem siquidem abdicavit illicita desideria; per continentiam abnegavit sibi superflua; per modestiam moderata est etiam necessaria; per fidem respectum habuit potius ad aeterna, quam ad praesentia bona; per mansuetudinem se exhibuit socialem; per benignitatem liberalem; per bonitatem servavit in obsequiis simplicitatem, secundum illud. Qui tribuit in simplicitate (Rom. XII). Per longanimitatem perseverantiam, patientiam persecutionibus exhibuit, ne frangeretur; pacem, ne turbaretur; gaudium, ne accediaretur; per charitatem ad ultimum quae est vinculum perfectionis, praedictas colligavit et consummavit virtutes (sicut solent auro in corona [Col. 0345D] pretiosi lapides colligari), cavens ne privato aliquo amore coronae claritas fuscaretur. Vel sic, casta fuit affectu, continens ab actu. Est enim continens actu, qui non est castus affectu. Et est castus affectu, qui non continet ab actu: qualis credendus est fuisse Abraham. Modesta victu et habitu, fidelis sine ruga simulationis; mansueta, ne inaccessibilis; benigna, ne inexorabilis; bona, ne implacabilis; longanimis, ne inconstans et variabilis: patiens, ne irascibilis; pacifica, ne perturbabilis. His decem virtutibus coronae circulus consummatur: et forte ipse est denarius qui laborantibus in vinea moralis actionis, consummato opere pro mercede datur. Sicut enim denarius Regis praefert imaginem, sic [Col. 0346A] pax quae decimo constituitur loco hominem Filium Dei facit, et paternam imaginem in Filio repraesentat, juxta illud Evangelicum: Beati pacifici, quoniam Filii Dei vocabuntur (Matth. V). Alibi quoque in Evangelio quae sit ista pax edocetur, cum dicitur: Discite a me, quia mitis sum et humilis corde, et invenietis requiem animabus vestris (Matth. XI). Ecce hanc requiem parit humilitas; imo non aliud est haec pax, quam ipsa humilitas.

Quid enim nocere potest bono aemulatori; quid perturbare hominem vilia de se sentientem, vilitate gaudentem, de illatis injuriis et contumeliis gloriantem? Sic quippe humilitatis magister contumeliis et tormentis interrogatus, nec contumeliis turbari, nec tormento potuit superari. Bonus denarius [Col. 0346B] humilitatis, qui dum totum quod est summo attribuit largitori, non solum decimam, sed et primitias bonorum suorum summo exhibet sacerdoti, coronae denarii principium uniens fini, ut in unum coeant alpha et omega. Coronae cum principium obtineat castitas, quae per incorruptionem proximum Deo facit hominem, et similem; et finem concludet humilitas, quae est castitas animae; per quam cum solus Deus glorificandus cognoscitur, bona voluntas hominis ad pacem componitur; et non solum imago Dei, sed et similitudo in homine reparatur. Haec corona gratia Dei operante et gratiae Dei homine cooperante, in praesenti vita perficitur; et secundum prophetam corona gloriae nominatur (Isa. LXI). Quae vero sequuntur, gaudium scilicet et charitas, [Col. 0346C] velut duo hemisphaeria sphaerae praedicti circuli superaddita, diadema regni perficiunt; ipsa tamen in praesenti vita non solum non perfici, sed et dimidiari vix possunt. Unde et factum esse dicitur silentium in coelo, quasi media hora (Apocal. VIII).

Propheta dies illos vocat dimidios, in quibus dum adhuc orditur, succiditur. Haec igitur in summitate sibi cohaerentia, ut circulo coeant, deorsum a se invicem disparantur, tenentque singula quaeque locum sortita decenter. Gaudium siquidem a laeva protensum in dexteram, suo hemisphaerio cognitionem praetendit veritatis; charitas suo hemisphaerio a tergo tendens in faciem, caeteris omnibus supereminet: et praecellens caetera quasi spiritus principalis [Col. 0346D] confirmat et consolidat in amore virtutis. Huic in summitate cohaeret gaudium, quod parit notitia veritatis, quoniam sursum et ibi anima adhaerens Christo unus spiritus est; amor ipse notitia est, et una et summa ibi virtus est, amare quod videas, et videre quod ames. Sic quippe per charitatem anima unitur verbo, sicut corona unitur illi, de quo tota pendere cernitur, lapidi, ut merito dicatur corona de lapide pretioso; non quod sit tota de substantia lapidis; sed quod de plenitudine pretiosissimi lapidis Christi, quidquid pretiositatis aut pulchritudinis habet, credenda sit accepisse. A Christo siquidem emanat ad animam, quidquid percipit gaudii de notitia veritatis, quidquid meriti de amore virtutis. Ab ipso siquidem est gaudium, quod infunditur [Col. 0347A] homini de contemplatione invisibilis et creatae essentiae: quod coenum temporalium bonorum pertransiens, parit contemptum mundi. Ab ipso etiam velut ineffabile gaudium emanat, quod infunditur homini de contemplatione invisibilis et increatae essentiae, quod dexteram amplexans parit in homine contemptum sui. Hoc ipsum in eo notatur, quod arca propitiatorio, propitiatorium alis cherubim tegebatur. Et sicut ex contemplatione invisibilium creaturarum visibilium amor obducitur; sic ex contemplatione creatricis essentiae amor sui spiritus et creatorum omnium temperatur. Felix anima, cui temporalia bona velut laevam dilecti pro pulvinari habenti sub capite, laetitia spiritualis de veritatis contemplatione concepta, contemptum [Col. 0347B] omnium temporalium parit; et per contemptum omnium otium parat, quaerendi studium reparat; et ad vacandum et videndum quam suavis est Dominus, incessanter invitat. Haec tam feriata, tamque occupata inquisitio, hemisphaerium gaudii spiritualis a suis terris initiat, secundum illud Prophetae: Laetetur cor quaerentium Dominum (Psal. CIV). Hinc anima perfecta lectuli otio, et nocturni silentii opportunitate captata, quaerendo circumeundo ad superiora conscendit, donec se ipsam pertransiens transeat in dilectum; et fruendo eo invenisse se quod quaesierat, glorietur; et tenere fortius statuat, ne avolans elabatur. Si autem vocem dilecti audierit dicentis sibi: Averte oculos tuos a me, quia ipsi me faciunt avolare (Cant. VI), paret humiliter, licet [Col. 0347C] invita; dexteram tamen gestiens retinere, tota interim in gratiarum actione versatur: gustatae abundantiae memoriam suaviter eructans, secundum, illud. Cogitatio hominis confitebitur tibi; et reliquiae cogitationis diem festum agent tibi (Psal. LXXV). Cogitatio siquidem in summo sola soli Domino confitetur; deorsum recordatio diem festum agere dicitur, cum multis gratias agendo delectatur. Non est hoc gaudium de vanitate, non de concupiscentia oculorum, nec de vitae superbia; quo gaudio dictus est gaudere mundus a Domino, ubi ait. Mundus gaudebit, vos autem contristabimini: sed illud, de quo subjungitur, tristitia vestra vertetur in gaudium (Joan. XVI). Et illud, de quo ait Propheta: Signatum est super nos lumen vultus tui [Col. 0347D] Domine, dedisti laetitiam in corde meo (Psal. IV). Et alibi Euntes ibant et flebant, mittentes semina sua. Venientes autem venient cum exsultatione; portantes manipulos suos (Psal. CXXV). Tales manipulos exsultationis, quales praediximus, de agro piae actionis profert laboriosum exercitium studii spiritualis. Unde Apostolus: Disciplina quae ad praesens est, non videtur gaudii, sed moeroris; postea vero exercitatis per eam pacatissimum fructum afferet (Hebr. XII). Audivimus fructus gaudii; quaeramus fructus charitatis. Charitatis hemisphaerium a dorso dictum est protendi in faciem. Dorso siquidem onera imponi, atteri etiam flagellis dorsum solet. Unde Propheta: Supra dorsum meum fabricaverunt peccatores [Col. 0348A] (Psal. CXXVIII). Usque ad tales fabricatores extendit se charitas per compassionem, multo amplius compatiens persecutoribus, quam patiens a persecutoribus: quod manifestissime apparet in S. Stephano, ut omittamus illam incomparabilem Christi charitatem, qua pro suis persecutoribus exoravit dicens: Pater, dimitte illis, quia nesciunt quid faciunt (Luc. XXIII). Non contentus orare, addidit et excusare. Stephanus suis lapidatoribus orando compatiens, aspera invectione eos redarguendo, zelum suae compassionis manifestat, dicens. Incircumcisi cordibus et auribus, vos semper Spiritui sancto resistitis (Act. VII). Sive ergo arguat, sive obsecret charitas, officium compassionis exsequi comprobatur. Quanto autem per compassionem amplius [Col. 0348B] in imis velut a posterioribus affligitur, tanto defaecatior et purior ad summa dilatatur, et summo angulari lapidi Christo, qui vere factus est in caput anguli, vicinius coaptatur. Ubi quia terrena inhabitatio sensum multa cogitantem moram facere diutinam non permittit, descendendo in faciem carnis se extendit, dum per congratulationem illis qui se ad anteriora extendere contendunt humiliter congratulando consentit, a dorso flens cum flentibus, a facie cum gaudentibus gaudens. In hunc igitur modum virtutum omnium regina charitas, et soror ejus laetitia spiritualis, in summo residentes mutuis complexibus uniuntur, ineffabilia et dulciora super mel et favum oscula permiscentes; ita quod non jam duo dicendae sint, sed una perfruitio summi [Col. 0348C] boni; quae vere finis praecepti, finis legis, finis totius consummationis, finis laboris et portus quietis. Quod si moraliter hanc coronam libet interpretari; melius hoc in locum illum servamus, ubi portae istius faciem coronis aureis curabimus adornare.

In his omnibus varietatibus ab illa Trinitatis simplicitate, quae in fundamento ostensa est, nequaquam receditur; cum ubique una Trinitas et trina unitas expressa reperitur. Ecce enim, ut caetera prosequamur, habemus in virgula fumi myrrham castitatis, cujus actus est mortificatio; thus humilitatis, cujus actus oratio; habemus ignem charitatis: quo succensae praedictae species subtilissimum, suavissimum, ac purissimum emittunt fumum, quo et sordes purificentur et olfacientes delectentur, et [Col. 0348D] intuentes illuminentur. In rubi quoque virgula habemus per ruborem pudorem castitatis, per aculeos humilitatem continuae poenalitatis, per ignem non consumentem suavissimum ardorem charitatis. Hoc igne succensa B. Virgo Maria civitatem nostram velut porta lucis purificare, jucundare; illuminare, fumo [forte flamma] excellentissimae suae opinionis non cessat; meritis purificans, beneficiis jucundans, exemplis eam illuminans et inflammans. Et haec dicta sint pro virga mensurae et solis statione, quae Moyses (Exod. IV) et Josue ad portae nostrae gloriam et decorem dicti sunt obtulisse (Josue X). Quae duo in Cantico suo notasse videtur Habacuc, ubi ait: Stetit et mensus est terram (Habac. III) Ubi enim [Col. 0349A] Christus sol noster moriendo dimensus est metas humanae mortalitatis, ibi vere stetisse et maxillas Leviathan hamo divinitatis sub esca carnis abscondito perforando, diabolum ejecisse et leonem rugientem leo de tribu Juda probatur superasse. Stat etiam nobis idem sol in hac porta; quia qui in contemplatione divinitatis suae diu stare non possumus, opponente se mole corporis quod corrumpitur et animam aggravat, in suae humanitatis humilitate suaviter requiescimus; et in ipsius factis et verbis velut in solis radiis lucis candorem et devotionis calorem reperimus, spectantes illud Salomonis: Dilectus meus candidus et rubicundus (Cant. V). Et in hac solis visione subtilius nos ipsos metimur, cum ex operum ejus comparatione, seu verborum indagatione, [Col. 0349B] quantum ad eum profecerimus, sive quam longe adhuc ab eo distemus agnoscimus. Coarctat nos angustia jamjam finiendi sermonis, et caetera quae sequuntur breviter transeunda indicit.

Quid igitur vellus Gedeonis (Judic. VI) aliud intelligimus, quam beatam Mariam, quae humanae naturae velut ovi centesimae, quae errando perierat, tandem ad tegumentum et ornatum data esse cognoscitur? In hanc ros divinae gratiae cum tanta plenitudine placido se infudit illapsu, ut merito gratia plena dicta sit ab angelo et de ejus plenitudine tota humanae naturae area, quae usque ad illud tempus sicca et absque humore charitatis arida perstiterat, invenitur perfusa. Quidquid enim [Col. 0349C] spiritualis gratiae Ecclesia in toto orbe diffusa in membris suis majoribus sive minoribus percipit, totum sibi de hujus velleris fecunditate provenire, et suae capacitatis concham expresso vellere rore compleri, humiliter recognoscit. Et sic quidem velut haereditati suae pluviam hanc voluntariam segregavit ille, qui sicut pluvia in vellus descendit, et suo descensu vellus ab omni humore carnalis concupiscentiae lavit, purgavit, et desiccavit; ut aream tali humore madidam siccitate velleris detergeret et mundaret, portans in se iniquitates omnium nostrum et afflictus propter scelera nostra. Quod si propositae Trinitatis libet in his investigare vestigium, habemus in vellere, quod cum de carne trahat originem, nullam tamen carnis habet sensibilitatem, [Col. 0349D] humanae castimoniae venustatem. In area, in qua omni asperitate in planitiem versa quaelibet altitudo detumuit, humanae humilitatis aequalitatem. In pluvia divinae charitatis dulcissimam suavitatem; quae humanae castitati et humilitati confert initium, profectum et consummationem. Non autem venit haec pluvia super montes Gelboe, super quos pluit potius Dominus laqueos, ignem, sulphur, et spiritum procellarum (II Reg. II). Eadem in auro et argento et lapidibus praeparatis a David, facile diligens lector inveniet. Quibus si aes, ferrum, et ligna cedrina jungantur; non erit absonum in aere, quod caeteris metallis est durabilius, eam intelligere, quae non excidit, charitatem; in ferro quod durius, eam quae nulla liquatur mollitie castitatem [Col. 0350A] in ligno cedrino patientissimam humilitatis et insuperabilem lenitatem. Nam quod dicit Isaias: Pro aere afferam aurum, pro ferro argentum, pro lignis aes, et pro lapidibus ferrum (Isa. LX), congrue intelligi possunt in aere, ferro et lignis, praedictae virtutes, cum sint in solo actu; pro quibus dantur a Deo illae quae sunt in affectu. Nec illud Salomonis incongrue huic sensui aptari potest, quod de beata Virgine in persona dicitur angelorum: Quia faciemus sorori nostrae, in die qua alloquenda est? Si murus est, aedificemus super eum propugnacula argentea; si ostium est compingamus illud tabulis cedrinis (Cant. VIII). Murus siquidem fuit, quandiu per humilitatem suae celavit excellentiam sanctitatis. Sed quia vera humilitas nunquam novit esse [Col. 0350B] otiosa, habuit etiam hic murus propugnacula argentea, eum se ipsam per charitatem exercuit in operibus pietatis, et claritate enituit perpetuae castitatis. Facta est etiam ostium, quae prius murus fuerat; cum superveniente in eam Spiritu sancto, et virtute Altissimi ei obumbrante, quae prius absconderat per humilitatem conservans et conferens in corde suo, iis qui scire ea digni inventi sunt, revelavit per charitatem. Compactum quoque fuit hoc ostium tabulis cedrinis; quia et tabularum planitiem in humilitatis habuit aequalitate, et cedri naturam incorruptibilem retinuit in virginitatis integritate. Bene autem dictum est: Compingamus, quia virtutes istae ex quo versae in habitum transierint in affectum cordis, tanta invicem inveniuntur unitate [Col. 0350C] compactae, ut non jam aliud sit humilitas vel castitas, quam charitas, et in uno charitatis praecepto praecepta omnia caetera consummentur. Non autem sic est de illis quae sunt in actu, cum modo unam, modo aliam oporteat exerceri, et pro loco, pro persona, pro tempore, opus ipsum oporteat variari. Intermittendus etiam aliquando est earum actus, ut latius se extendat, secundum illud: Qui minoratur actu, percipiet sapientiam (Eccli. XXXVIII). Hac quoque nos ratione inducti, paululum quiescendum ducimus a labore scriptitandi, ut, quiete modica recreati, quae supersunt facilius explicemus. Invitat nos etiam ad pausandum thronus ille eburneus, qui primo describendus occurrit: de quo legitur quia [Col. 0350D] non est factum tale opus in universis regnis (III Reg. X). Petimus autem veniam a lectore quod, juxta promissum, non omnia praedicta sub uno sermone conclusimus, quoniam spiritum ducem sequimur, et quocunque ducit ille, illuc et sequi necesse est rotam nostrae investigationis. Ut enim verum fatear, stante illo, stat ista; eunte illo, et ista; et cum elevato pariter elevatur. Ipse autem semper alpha et omega, etc.



TRACTATUS XIII. DIGRESSIO, QUA LAMENTATUR AUCTOR JERUSALEM AB INFIDELIBUS CAPTAM.

Cum gloriosa quae gloriose de civitate Domini a David praevisa et a multis regibus et prophetis praedicta et praefigurata noscuntur, tanto jam clarius, [Col. 0351A] quanto vicinius speculamur; et duodecimae portae limina attingentes per eam intrare contendimus, subito ejusdem portae gloria et decore, ac splendoris insoliti fulgore nimio percussi stupemus, totque varietatum admiratione illecti libenter gressum figimus, et cum regina Saba prae nimio stupore non habentes ultra spiritum exclamamus: Media pars per prophetas nuntiata non fuerat (III Reg. X): incomparabiliter majus est quod videtur quam rumor qui auditur, nec jam cum Propheta dicere sufficit: Sicut audivimus, sic vidimus (Psal. XLVII); sed longe ampliora quam audivimus de civitate Domini jam videmus. Sed heu heu, dum ordimur, succidimur; et cum ad requiem ingredi festinamus, repente ventus vehemens irruit a regione deserti, [Col. 0351B] quo civitas nostra tota concutitur; columnae et turres ipsae contremiscunt, fundamenta ipsa nutare videntur. Portae gloriae non tam clausae, quam obstructae reperiuntur. Ipsa denique porta lucis, cujus gloriam paulo ante tam delectabiliter speculabamur; illa, inquam, orientalis porta, per quam civitatem suam illustrare consueverat oriens ex alto, radios suae lucis abscondit; et sublato de civitate Domini lumine gloriae, condensatis tenebris moeroris atque tristitiae, conquiescit gaudium tympani, dulcedo citharae conticescit, ita ut versa videatur in luctum cithara nostra, organum nostrum in vocem flentium. Risus quo tota civitas jam nobis intrantibus arridebat: heu, heu! ecce dolore miscetur, et gaudii nostri non solum extrema, sed ipsa etiam primordia [Col. 0351C] luctus occupat. Jam non portas civitatis nostrae occupat laudatio; jam non recte dicitur civitas exsultans, urbs frequens, clamoris plena, nisi forte illius clamoris, qui in Rama auditus est, ploratus et ululatus Rachelis plorantis filios suos (Matth. II), sive Noemi dicentis: Nolite me vocare Noemi, id est pulchram, sed vocate me mara, id est amaram; quia amaritudine replevit me Dominus (Ruth. I). Quae hodie alia debet esse vox Ecclesiae, nisi ut Rachelis, quae ovis interpretatur, amissa fecunditate, offuscata Noemi venustate, ruinas suas deplorans quadrupliciter eas cum Jeremia describat? Scribat autem stylo ferreo in ungue adamantino, ne facile deleri, ne cito transire valeat, quasi momentaneus [Col. 0351D] dolor ejus; sed semper suam descriptionem habens prae oculis, a lacrymis eis non parcat etiamsi prae fletu palpebrae contumescant, et ipsi oculi caligine obtegantur, donec Dominus, qui ad praesens oblitus misereri videtur, in ira sua misericordiae recordetur. Primo igitur terrenae Jerusalem ruinam deploret, licet eam spiritualis Jerusalem ruina praecesserit; nec terrenae ulla nocuisset adversitas, nisi prius dominata fuisset iniquitas Jerusalem spirituali. Verum, quia fides hodie mortua videtur, nec est jam qui fidei oculos apertos habens rerum sperandarum et non apparentium argumentum requirat, magis ea quae videntur nostri temporis homines movent, quam ea quae non videntur; plusque dolent, subtractis iis quae habentur, quam iis quae tantum sperantur [Col. 0352A] sublatis, licet ea quae videntur et habentur transitoria sint; ea quae non videntur et sperantur, aeterna (II Cor. IV). Temporalem igitur visibilis Jerusalem casum in persona Ecclesiae deploremus qui membra Ecclesiae digni habiti sumus; et patienti uni Ecclesiae membro compati et condolere, imo ipsam vim doloris non minus quam ipsum quod patitur membrum, sentire, si vera sumus membra, debemus.

Legimus in Veteri Testamento, templum ab Antiocho profanatum, altare aureum, et candelabrum luminis, mensam propositionis, et libatoria, et phialas, et mortariola aurea, velum et coronas, et ornamentum aureum, quod in facie templi erat, et universa vasa templi ab eo comminuta. Quid etiam ad [Col. 0352B] haec homines durae cervicis, Judaei scilicet, egerint vel dixerint, audiamus: Factus est, ait Scriptura, planctus magnus in Israel; ingemuerunt principes et seniores; juvenes et virgines infirmati sunt, et speciositas mulierum immutata est. Omnis maritus sumpsit lamentum: et quae sedebant in toro maritali lugebant; et commota est terra super habitantes in ea, et universa domus Jacob induit confusionem (I Machab. I). Quid etiam Mathathias, videns mala quae fiebant ab Anthiocho in populo, quid, inquam, dixerit, audiamus. Vae mihi, ait. Ut quid natus sum videre contritionem populi mei, et contritionem civitatis sanctae, et sedere illic, cum datur in manibus inimicorum? Sancta in manu extraneorum facta sunt, templum ejus sicut homo ignobilis. Vasa gloriae ejus [Col. 0352C] captiva abducta sunt; trucidati sunt senes ejus in plateis; et juvenes ejus ceciderunt in gladio inimicorum. Quae gens non haereditavit regnum ejus, et non obtinuit spolia ejus? Omnis compositio ejus ablata est. Quae erat libera, facta est ancilla. Et ecce sancta nostra, et pulchritudo nostra, et claritas nostra desolata est, et coinquinaverunt eam gentes. Quo ergo nobis adhuc vivere? Et scidit vestimenta sua Mathathias, et filii ejus, et operuerunt se ciliciis, et planxerunt valde (I Machab. II). Si carnales illi homines sola carnalia sapientes, et carnales caeremonias venerantes, ad sanctorum suorum profanationem adeo inconsolabiliter doluerunt, quid facturi sunt Christiani, qui non in vetustate litterae serviunt, sed in [Col. 0352D] novitate spiritus ambulant (Rom. VII); qui non ad servitutem tam multarum, tamque importabilium caeremoniarum, sed ad libertatem gratiae sunt vocati; qui non spiritum servitutis in timore, sed spiritum adoptionis, in quo Abba Pater exclament (Rom. VIII), acceperunt? Ad quos faciens Dominus verbum abbrevians et consummans super terram, pro omnibus illis veteribus et deprimentibus legis mandatis, unum charitatis mandatum novum instituit, quod observatores suos ab omni alleviaret o ere, et a carnalis concupiscentiae vetustate suaviter innovaret; pro variorum etiam sacrificiorum nidore unam constituit hostiam incruentam, cujus idem ipse voluit auctor esse et consecrator, seipsum pro suis hostiam Deo offerens in odorem suavitatis [Col. 0353A] (Ephes. V). Nec discrepare voluit hostiam a mandato, cum charitatem illam qua nemo majorem habet (Joan. XV), seipsum offerendo in se nobis primus exhibuit; et eamdem sibi a nobis per idem sacrificium voluit exhiberi. Quid enim aliud nobis protendit et praedicat sacrificium illud, nisi ut toto corde, tota virtute diligamus eum, qui adeo nos dilexit, ut mori voluerit pro peccatis nostris, non solum exemplum et memoriam relinquens suae passionis, sed etiam remedium adhibens nostrae infirmitatis? Non enim sacramento illo provocamur tantummodo ad imitationem, sed etiam emundamur ad sanctificationem. Haec sunt Christianorum Sancta sanctorum; haec nulla vetustate deleri, nulla temporum varietate mutari, nulla possunt [Col. 0353B] profanatione hostium inquinari. Sed voluit divini consilii inscrutabilis altitudo, quaedam visibilia sancta Christianis conferre, quae visibilium sectatores, qui ad invisibilia Sancta sanctorum non conscenderunt, visibiliter intuentes, scalam sibi ad invisibilia facerent; habentes ea argumentum ad fidem, incitamentum ad dilectionem, signum ad recordationem, causam ad venerationem, remedium ad sanctificationem; securum tandem et commune omnibus auxilium contra omnem tribulationem. Sancta haec intelligit, quisquis se intelligit crucem Domini et sepulcrum. Haec non solum ultima hac aetate sunt Christianis exhibita, sed praecedentibus aetatibus multifarie multisque modis a patriarchis [Col. 0353C] praevisa sunt et prophetata. E quibus unus Isaias sic ait: Erit sepulcrum ejus gloriosum (Isa. XI). Et alibi: Locum, ait, pedum meorum glorificabo (Isai. LX). De cruce quoque Domini Habacuc ait: Cornua in manibus ejus. Ibi abscondita est fortitudo ejus: ante faciem ejus ibit mors (Habac, III). Et David propheta: Foderunt manus meas et pedes meos (Psal. XXI). Jeremias quoque in persona Judaeorum: Mittamus, ait, lignum in panem ejus (Jer. XI). Liquet plane, in quanta veneratione habeant Christiani, quae tam longe ante admirando et venerando ipsi etiam praeviderunt et praedixerunt Judaei. Haec sancta mei temporis homines mecum nostris diebus conculcata deplorant. Si suorum sanctorum momentaneam violationem tam irremediabilibus lacrymis [Col. 0353D] deplanxerunt Judaei; nobis quae consolatio potest esse, qui haec nostra sancta, non tantum violata, sed etiam captiva videmus?

Ecce arca foederis Domini, arca testamenti novi, crux scilicet Christi, gloria populi Christiani, medicina peccatorum, curatio vulnerum, restitutio sanitatum captiva ducta est in Damascum. Arca, inquam, nostra, quae non solum virgam, tabulas testamenti, et manna uno in loco contineat, spatioque brevi concludat: sed quae quatuor brachiis quatuor terrarum partes comprehendens, toto orbe terrarum suis cultoribus virga sit ad correctionem, liber ad eruditionem, manna ad consolationem. Per eam siquidem corriguntur perversi, erudiuntur erronei, obedientes et docti consolantur, habentes [Col. 0354A] urnam auream spiritualis intelligentiae, per quam quae sit latitudo crucis, longitudo, sublimitas, et profundum, cum omnibus sanctis comprehendant. Nec solum arca secretorum, sed et communis omnium est scala peccatorum: per quam Christus rex coelorum ad se traxit omnia. Duo hujus scalae latera duo sunt crucis ligna, quae sunt contemptus voluptatis, et contemptus vanitatis. Per haec contumeliis et tormento interrogatus contumelias amplectens, omnes suos contemnere docuit gloriae vanitatem; tormento non cedens, carnalem quamlibet abdicari voluit voluptatem. Quid hac perfectione felicius, qua fit, ut homo nec abjecta timens, nec aspera, imo pro Christo talia pati desiderans, angelica jam fruens ubertate sperare desierit et timere? [Col. 0354B] Nec enim sperat prospera, qui contumeliis gaudet, nec formidat adversa, quem vel delectat adversitas vel exercet. Heu, haec omnia nobis tecum sunt o bona crux, sublata! imo, ut verius loquar, his tuis virtutibus jamdudum a nobis remotis, tuis fructibus jejuni, tua etiam cohabitatione facti sumus indigni. Neque enim dignum fuit, ut esses nobis sicut umbraculum in vinea, aut sicut tugurium in cucumerario; quae cum fieri soleant in pomorum custodiam, sublatis pomis ea pariter desolantur. Quis mihi det tecum sublatum fuisse de medio? Quis cum illis novis martyribus defensoribus tuis animam pro te dedisse, corpus tuis obsequiis impendisse? O terque quaterque beati, qui te sequendo, [Col. 0354C] te tuendo, maluerunt succumbere, quam sine te in bonis ducere dies suos! Nunquid non in his videtur venisse Christus iterum crucifigi? venit plane denuo crucifigendus ab ethnicis, qui semel crucifixus fuerat a Judaeis. Et hoc forte in prima praesignatum fuera passione. Sibi enim hora tertia crucifixus legitur linguis Judaeorum, hora sexta manibus ethnicorum. Videtur igitur nostrae diei sexta jam incoepta hora, in qua sit passio Domini consummanda; et Filius iterato, clamans: Deus meus, Deus meus, ut quid dereliquisti me (Psal. XXI), pro sua reverentia exaudiri mereatur, ut denuo aperiantur monumenta, scindantur lapides (Matth. XXVII), et multi eorum qui in peccato obdormierant, suscitentur. Nunquid non sic necesse erat, fidem Christianam [Col. 0354D] morte testatoris confirmatam, et jam ubique terrarum non solum sine operibus mortuam jacentem, sed etiam mortuis operibus putridam et fetentem, iterata ejus passione a morte resuscitari? Sic plane decipiendus erat draco ille antiquus, qui formatus est ut illudatur ei, qui cum absorbuisset fluvium, et non miraretur, jam in os suum Jordanem etiam influxisse gaudebat. Sic sic Leviathan hamo denuo fuerat capiendus ut qui prius esca Dominicae carnis deceptus, ferro divinitatis fuit illaqueatus, nunc quoque esca Dominicae crucis, humanae scilicet propitiationis illectus, ferro divinae sententiae suas tandem maxillas perforatas sentiret, nec solum quos absorbuerat evomeret, sed et illos amitteret, quos ad deglutiendum paraverat et perdendum. Divina [Col. 0355A] quippe justitia erat, ut Christiani, qui, relicto Christo, sponte se diabolo peccando subjecerant, puniendi eidem etiam traderentur.

Sed haec Dei justitia, velut quaedam virga ferrea, incurvata videtur et inflexa; cum saevienti adversario in crucem Domini, imo in ipsum crucis consecratorem, occulto ejus judicio potestas est concessa; ut quam juste in Christianos acceperat potestatem, mereatur amittere, cum accepta in Christum abutitur potestate. In eum siquidem per ministros suos iterum debacchatur, cum et nomen ejus ignominiose ab ethnicis blasphematur, et gloriosum sepulcrum ejus, proh dolor! turpissime conculcatur, conspuitur, exprobratur, et lignum salutiferae crucis, quod in corpore ejus dedicatum est, et ex membris ejus [Col. 0355B] tanquam margaritis ornatum, non solum captivatur, subsannatur, et omnium inimicorum spurcitiis dehonestatur, sed etiam tandem Machometo offertur, ut de Christi ignominia Machometus glorificetur; et non solum de Christianis, sed et de Christo triumphasse Machometus a suis inique praedicetur. Non enim haec acta sunt, quia Machometus potuit, sed quia Christus voluit, volens dare Christianis occasionem zelandi Domini sui gloriam, vindicandi Patris injuriam et haereditatem propriam vendicandi. Ecce enim tempus acceptabile, quo probati manifesti fiant; quo probet Dominus, qui sint ejus; qui sint ei fideles, qui perfidi; qui filii alieni, qui proprii. Fideles siquidem milites suum regem sequentur, [Col. 0355C] pro suo se rege hostibus incunctanter objicient, malentes pro eo fortiter occumbere, quam segniter fugiendo vitam sibi conferre, ignominiam suo regi inferre. Si sic pro rege mortali actitant Christiani, quanto fideliores esse debent coelesti et immortali? E contrario filii alieni mendaces probabuntur, solo se nomine tanto patri, non re filios exhibentes. Filii siquidem alieni, juxta Prophetam: Inveterati sunt, et claudicaverunt a semitis suis (Psal. XVII). Vetus namque Adam de terra terrenus, novus autem de coelo coelestis (I Cor. XV). Novus autem temporalibus aeterna docuit praeponenda; vetus aeternis derelictis carnalia et terrena elegit. Hujus falsi Christiani imitatores effecti, Christi novitate relicta veterem hominem induerunt; sicque [Col. 0355D] inverati, et Christo mentientes, facti sunt filii alieni. Unde et claudicaverunt a semitis suis (Psal. XVII), in exsecutione mandatorum Dei debiles, in explendis desideriis carnalibus et saecularibus fortes. Proh dolor! patres carnis filii reverentur, et pro patris injuria vindicanda, et angusta haereditate tuenda, decertant usque ad mortem; nec verbis, nec verberibus cedunt. Filii autem patris spiritualis facti omnino degeneres, sicut nec patris vices dolere, sic nec paterna haereditate digni esse probantur. O vere beati, qui nunc veri esse filii inveniuntur, qui nunc Dominum suum non negant, patrem non erubescunt, cum tam vehementem plagam ejus conspiciunt, ut vere beatus sit, qui scandalizatus non fuerit in eo. Sed quantacunque sit materia scandali, veri tamen [Col. 0356A] filii nequaquam scandalizantur, nec verenda patris irrident; sed retrorsum incedunt, et facies habentes aversas pallio piae interpretationis operiunt, attendentes se patri dedisse causam hujus ebrietatis (Gen. IX). Nostra siquidem crimina, nostra scelera inebriaverunt eum absinthio, ita ut post longam dormitionem, post diutinam simulationem, post morosam exspectationem nostrae correctionis, tandem evigilasse videatur quasi potens crapulatus a vino (Psal. LXXVII), quasi virga vigilans, quae ollam terrenae cupiditatis a diabolo vehementer accensam conterat et evertat. Sed non terrentur filii virga patris, scientes quia quos diligit Dominus castigat flagellat autem omnem filium quem recipit (Hebr. XII). Illam potius formidolosam Domini comminationem [Col. 0356B] verentur, qua ait: Recessit zelus mens a te, ultra non irascar tibi (Ezech. XVI). In eo autem probant veri filii virgam esse patris, non malleum judicis, si virgam sequatur correctio, correctionem consolatio comitetur. Gratias tibi, bone Jesu, qui tria haec circa filios tuos non desinis operari. Hoc quippe privilegio gaudent filii tui, hanc de patris tui promissione indubitatam tenent securitatem. Ait enim per prophetam David: Si dereliquerint filii mei legem meam, et in judiciis meis non ambulaverint; si justitias meas profanaverint, et mandata mea non custodierint; visitabo in virga iniquitates eorum, et in verberibus peccata eorum. Misericordiam autem meam non dispergam ab eo, neque nocebo in [Col. 0356C] veritate mea; neque profanabo testamentum meum, et quae procedunt de labiis meis non faciam irrita (Psal. LXXXVIII). Et ne de nuda promissione aliquis haesitaret, etiam juramento firmatur, cum dicitur: Semel juravi in Sancto meo, si David mentiar, semen ejus in aeternum manebit; et thronus ejus sicut sol in conspectu meo, et sicut luna perfecta in aeternum. Ubi sunt ergo nunc misericordiae tuae antiquae, Domine, sicut jurasti David in veritate tua? (ibid.) Nunquid attendis opprobrium servorum tuorum, quod in sinu Christi tui reponitur, multarum gentium exprobrantium, non solum commutationem, sed et diminutionem, imo evacuationem Christi tui? Et si, Domine, repulisti et despexisti populum tuum, et pro peccatis eorum distulisti Christum tuum, [Col. 0356D] nunquid etiam abstulisti? Nunquid evertisti testamentum servi tui, cum profanatum cernatur sanctuarium ejus in terra? Exaltasti dexteram deprimentium eum, laetificasti omnes inimicos ejus. Avertisti adjutorium gladii ejus, et non es auxiliatus ei in bello. Destruxisti eum (ibid.) in membris suis, nunquid absque eorum emundatione? Absit, Domine, absit, ut in ira misericordiae non recorderis, et tam duram castigationem filiorum emendatio et emundatio non sequatur, emundationem consolatio non comitetur. Verbera patris exhibuisti filiis, ne, quaeso, obliviscaris exhibere etiam ubera matris. Fac, obsecro, pater misericordiarum et Deus totius consolationis, fac filios tuos et de verbere tuo proficere, et de tua citius consolatione [Col. 0357A] gaudere. Fac plenius quod jam facere incoepisti; consumma, Deus, hoc quod jam coepisti operari in nobis. Ecce, te operante, salutem in medio terrae videmus jam perditissimos homines emundari, currere ad confessionem, poentientiam agere, satisfacere pro praeteritis peccatis, de futuris quaerere et promittere emendationem. Nec mediocri, ut assolent, contenti poenitentia, undique convolant ad perfectionem, mittentes manum ad fortia, crucem sibi bajulant, et relictis omnibus sequuntur Christum. Nec solum infimae personae aut mediocres hoc attentant, summae etiam crucem sibi affigunt, imo cruci se gloriantur affigi.

Hoc Romanum imperatorem, hoc filium ejus suave ducere, hoc fere omnes Germaniae principes fecisse [Col. 0357B] videmus, et testamur, dicentes cum Apostolo: Quod vidimus et audivimus, et manus nostrae tractaverunt de verbo (II Tim. II) crucis, hoc testamur et annuntiamus omnibus qui sunt ista audituri. O bone Deus, quanti fuerint ibi clamores in coelum dati, quot gemitus, quot suspiria educta de profundo, quot effusae lacrymae, quanto lacrymarum imbre terra illa perfusa, tu solus, Domine, nosti, qui solus talia operari potuisti, educens denuo aquam de petra, et deducens tanquam flumina aquas! (Psal. LXXVII.) Videres ibi iterum crucem exaltatam omnia trahere ad seipsam, et evacuato jam crucis scandalo, non jam crucis captivationem deplangi, sed crucis gloriam praedicari; et fere omnes majores pariter et minores cruce de manu nostra suscepta in sola [Col. 0357C] jam cruce gloriari. Quid de illustribus, et nunc vere gloriosis Franciae et Angliae regibus dicam? quid de utriusque regni princibus, ubi paucissimi relicti sunt, qui non coelestis regis vexilliferi sunt effecti? Vexilliferi plane sunt dicendi, qui prius opus tam arduum, tam laudabile sunt aggressi. Unde et de eis merito dici potest, quod in laudibus beati Stephani dictum legitur; si quid inter martyres distat, maximos illos esse, qui primi exstitisse noscuntur, eis tamen specialiter cedit ad gloriam, quorum aemulatio caeteros provocavit, et qui in odore unguentorum suorum alios post se trahentes currere faciunt ad salutem (Cant. I). Quid plura? Omnis natio, omnis conditio, omnis aetas, eorum exemplo [Col. 0357D] ad similia animatur. Granum quippe sinapis efferbuisse videtur ad trituram; et unde antiquus hostis scandalizasse fideles praesumebat, inde messis uberior cernitur surrexisse; inde fides mortua ferventior noscitur revixisse. Tanto autem gloriosior, et amplioris meriti probatur esse haec fides apud Deum, quanto ei nulla humana ratio praebet experimentum. Non enim nunc, sicut initio nascentis Ecclesiae, caeci vident, claudi ambulant, leprosi mundantur, surdi audiunt, mortui resurgunt (Matth. XI); sed nullis talibus signis jam apparentibus, ita ut vere dici possit, signa nostra non vidimus, jam non est propheta (Psal. LXXIII); et illud: Non egredieris, Deus, in virtutibus nostris (Psal. LIX); nunc potissimum qui scandalizati non fuerunt, non solum beati, [Col. 0358A] sed et beatissimi sunt dicendi. Est tamen cernere, si quis oculos fidei habeat revelatos, signa nova tanto gratiora, quanto uberiora; tanto digniora, quanto animae immortalis potius quam corporis perituri saluti efficaciora. Nam caeci qui prius erant ad veritatem, claudi ab bonam operationem, leprosi ad virtutem, surdi ad spiritus suggestionem, mortui ad charitatem; non ad manus Christi, non ad fimbriae tactum, non ad vivifici ligni praesentiam, sed ad solam ipsius umbram recipiunt sanitatem. Ecce qui praesentem non reverebantur, in solius umbra nominis gloriantur. Quid hoc est miraculi, fratres, quid nisi impleri cernimus his diebus, quod longe ante prophetatum audivimus? Innova signa, et immuta mirabilia. Glorifica manum, et brachium [Col. 0358B] dextrum. Extolle adversarium, et afflige inimicum (Eccli. XXXVI). Ecce, sicut diximus, signa vetera videamus innovata, antiqua mirabilia immutata, manum dextram et brachium Domini glorificata. Ad sinistram enim videbantur spectare sanitates, quae ad praesentis vitae subsidium conferebantur. Nam in dextera ejus longiturnitas vitae, in sinistra illius divitiae et gloria. Dexterae igitur excelsi est haec gloriosa mutatio (Psal. LXXVI), qua de flagitiosissimis castos, de ferocissimis mansuetos, de superbissimis humiles, de tenacissimis liberales, de regibus et principibus mundi contemptores, martyres effectos cernimus de tyrannis. Nunquid enim non veri sunt martyres qui, se ac sua suosque minime attendentes, desolationem exsilii diutinam non verentur; [Col. 0358C] non aeris inclementiam, non procellosi maris instabilitatem, non confusionem sonitus ejus ac fluctuum, non innumera viae ac solitudinis pericula, nec famis ac sitis inediam, non ipsam denique mortem; sepultura etiam carere non formidant. Hoc solum est, quo maxime molestantur, quod in hostes Christi ruere, quod adversum se provocare adversarios protrahuntur; non minus ad coronam justitiae, si occuberint, quam ad palmam victoriae, si superaverint, aspirantes. Nunquid non sola dextera Domini facit tantam virtutem, qua, spretis temporalibus, tanto desiderio sola quaerantur et amentur aeterna? Ecce dextera Domini gaudent amplexari, qui de sola laeva temporalium bonorum [Col. 0358D] quam habebant sub capite, gloriari solebant. Laeva haec extulit adversarium, sed ecce dextera affligit inimicum. Elatus siquidem est et elevatus pro transitoria et momentanea prosperitate animus Salahadini, qui Christianis prae omnibus gentilibus studuit adversari.

Sed unde hic adversarius est elatus, inde, operante gratia, antiquus et iniquus humani generis affligitur inimicus. Salahadinus siquidem Christianis adversatur, ut jura eorum possideat; sed diabolus iniquo eos odio per Salahadinum et alia membra sua persequens, nomen Christi penitus delere festinat. Tanto igitur acrius affligitur, quanto ei nunc dominandi Christianis potestas aufertur, et innumera ei captivitatis vasa eripiuntur. Renuntiatur [Col. 0359A] atrocissimo praedoni a populis diversarum linguarum et nationum; et vix jam inter Christianos reperitur, qui non tyrannicis legibus reluctetur. Fremit igitur exspoliati hostis impius furor, et novum quaerit lucrum, quia perdidisse se jus sentit antiquum. Poenitet eum jam, ni fallor, hujus suae adinventionis, deprehensum in laqueo quem tetendit. Credebat sic acephalos posse fieri Christianos, si sepulcro et cruce Domini profanatis, et in manus hostium datis, jam ad illud commune omnium peccatorum asylum confugere, ad illud ultimum sceleratissimorum remedium transire non valerent. Sed ecce hac spe sua frustratus, et in contrarium cessisse deplangens, nunquid non cum suis satellitibus stupendo tibi dicere videtur? O crux fallens gaudia [Col. 0359B] nostra, et parturiens damna nostra, cur te exhibuimus Pilato, cur tradidimus Salahadino? Quoties tuam ignominiam, tuam procuravimus perditionem, toties tuam gloriam, nostram autem sensimus laesionem. Quot ei suscitavimus impugnatores, tot semper invenit robustissimos defensores. Judaeus etiam nobis suadentibus sepelivit, sed effodiente Helena Constantinus eam mirabiliter exaltavit. Cosdroe nostro eam auxilio captivavit; sed Heraclius ampliori eam gloria sublimavit. Gentilis noster populus totam terram illam nobis semper exosam aliquando nobis cooperantibus occupavit; sed Carolus ab Occidente veniens in manu forti et brachio extento eam ab hostibus liberavit; sed expulsis iterum [Col. 0359C] Christianis, denuo per quosdam Occidentales, multo nostris pauciores multoque inferiores, nostri victi sunt et expulsi. Quid igitur nunc nobis sperandum est, quid agendum? Similia plane exspectanda nunc essent, nisi quod jam advenisse hora nostra videtur. Hora, inquam, illa, de qua crucifixus praedixit, tantam futuram esse tribulationem, quanta non fuit, ex quo gentes esse coeperunt. Ubi etiam prophetiam Danielis inducens, Cum videritis, inquit, abominationem desolationis stantem in loco sancto, qui legit intelligat (Matth. XXIV). Nos igitur hoc intelligentes, desolationem istam, quam in loco sancto esse fecimus, stare ibidem diutius faciamus; et si forte convenerint Christiani, ut suorum subveniant desolationi, paremus eis offendicula, [Col. 0359D] struamus impedimenta, laqueos eis tendamus. Inter eos lites et jurgia seminemus. Viderentur ad praesens nostra vincula, nostrum dominium evasisse, sed ad consueta facile relabentur, nec repulsam apud eos diutius patiemur, cum hinc eis carnales delicias, affectus amicorum, natalis soli dulcedinem, bonorum affluentiam, vitae suavitatem proponemus: inde viarum periculis, transitus difficultate, penuria victualium, caloris et hiemis acerbitate, et innumerorum hostium deterrebimus atrocitate.

Eia ergo commilitones mei, quid agimus, quid moramur? Circumeamus terram et perambulemus eam, dividamus nobis regiones et regna, ubique spargamus scandala, dissensiones concitemus et bella. Illi circa Germaniam versentur, illi circa Galliam, [Col. 0360A] illi circa Angliam, quique ad illos pertinent, quos melius noverunt, quibus saepius illuserunt, circa quos corrumpendos amplius profecerunt. Heu! heu! talia ab inimicis crucis dicta, imo etiam facta, ipsis jam rerum experimentis edocemur. Jam enim servos crucis, qui se cruci dedicaverant, qui se non nisi Christo militaturos devoverant, ad vomitum rediise videmus, et contra tam recens votum arma corripuisse dolemus. Jam crux adversus crucem dimicat, crucifixus crucifixum impugnat. Qui sola jam coelestia sapere videbantur, ecce insatiabiliter terrenis inhiare probantur. Turbaverant et moverant eos sicut ebrios injuriae Christo illatae ab ethnicis; sed ecce graviores inferuntur a filiis, ab inimicis Christi crux est tanquam ab incredulis captivata; sed ab [Col. 0360B] amicis et credulis crux est impiissime abnegata. Nunquid non denuo tibi Christus dicere videtur? Si inimicus meus maledixisset mihi, sustinuissem, utique. Nunc vero homo pacis meae in quo sperabam, qui edebat panes meos, ampliavit adversum me supplantationem (Psal. LIV). Nunquid non ampliasse videntur amici, uunquid non amplius nocuisse, quam ipsi inimici? Nunquid non super dolorem vulnerum Christi addentes, apposuisse etiam iniquitatem super iniquitatem convincuntur? Proh dolor, plangebamus Christum nuper in Oriente passum in membris suis; sed nunc in Occidente detestabilius patitur a membris suis. Contra naturae ordinem armantur membra adversus membra, impugnant se invicem, se collidunt. Heu, heu, heu! [Col. 0360C] Domine Deus, quomodo obscuratum est aurum, mutatus est color optimus? Videbatur tua virtute, tua potestate, in aurum commutatus, in aurum obrizum, splendidum, et ignitum. O quantum rutilabat hoc aurum, quantis mundum irradiabat fulgoribus, ita ut aurea rediisse saecula viderentur, cum quocunque te verteres, vexilliferos crucis conspiceres, Christi martyres invenires, quibus nec deesset aliquid ad virtutis perfectionem, nec aliud jam optarent, quam palmam victoriae, vel de gloriosa morte immarcessibilis coronae splendorem. Heu, heu! aureus iste color conversus est in pallorem, et coeleste aurum versum est in aurichalcum. Utinam non in scoriam convertatur, ut ad nihil jam inveniatur [Col. 0360D] utile, nisi ut projiciatur foras, et ab hominibus conculcetur! O strenuissimi Christi milites, bene currebatis, quis vos fascinavit? Nunquid parum est vobis, molestos esse hominibus nisi molesti sitis et Deo vestro? Ecce Deo, angelis, et hominibus spectaculum facti estis; ab omnibus judicandi, ab omnibus irridendi, et ostentui habendi, nisi quae tam fortiter coepistis fortius consummetis. Alioqui arguit vos Dominus per Jeremiam prophetam dicens. Vocavi amicos meos, et ipsi deceperunt me (Thren. I). Vos quippe ut speciales amicos vocaverat Dominus ad coenam agni, et invitati ab amico amicabiliter annuistis. Quid amicum, imo quid vos ipsos decipitis? Vocavit vos hora coenae dicens: Ecce parata sunt omnia (Luc. XIV), et excusationes frivolas [Col. 0361A] quaeritis? Si non negare vos dicitis, sed differre; nescitis quia, hora coenae transacta, oneri amico futuri estis, potius quam honori? Cur dicitis amico vestro: Vade et revertere, et cras dabo tibi (Prov. III), cum statim dare possitis? Nolite, quaeso, osculo Dominum vestrum prodere, nolite locum sortiri cum Juda proditore. Plus enim peccavit Judas Dominum suum tradendo, quam Pilatus occidendo. Ita et incomparabiliter nunc Salahadino eritis deteriores, si ejus, quem Salahadinus ut hostem persequitur, vos qui pro amico spopondistis, non solum mendaces inventi fueritis, sed etiam proditores. Nec blandimini vobis dicentes: Tutius est proprium tueri patrimonium quam quaerere alienum. Judae potius exspectetis finem, si Judae eligitis sortem. [Col. 0361B] Judas siquidem, quia noluit benedictionem, talem meruit maledictionem: Fiant dies ejus pauci, et episcopatum ejus accipiat alter. Fiant filii ejus orphani, et uxor ejus vidua. Nutantes transferantur filii ejus et mendicent; et ejiciantur de tabernaculis suis. Scrutetur foenerator omnem substantiam ejus, et diripiant alieni labores ejus. Non sit illi adjutor, nec sit qui misereatur pupillis ejus. Fiant nati ejus in interitum, in generatione una deleatur nomen ejus (Psal. CVIII). Justum est ut in generatione una nomen eorum deleatur, per quos nomen Dei ubique blasphematur. Justum est ut fiat habitatio eorum deserta, et in tabernaculis eorum non sit qui inhabitet; qui quem percussum a Deo et humiliatum viderunt, super dolorem vulnerum suorum [Col. 0361C] addentes, etiam de cordium suorum domiciliis expulerunt. Dignum plane est ut qui uxorum et natorum affectum amori Christi praetulerunt, sine filiis et uxoribus facti a filio hominis coram suo Patre negentur. Dignum prorsus ut fiant dies eorum pauci, et officia seu dignitates eorum alii accipiant, qui gloria dignitatum illecti paucitatem dierum aeternitati temporum praetulerunt. Talia cum Juda Judae imitatores exspectent; et si Judae nomen abhorrent, abhorreant potius opera, et tam horrendam Judae maledictionem declinent. Reddant sine mora Domino suo, quae tam spontanee, tam devote voverunt, nec apostasiae suae ullam quaeritent palliationem, scientes quoniam Deus non irridetur, [Col. 0361D] nec est sapientia, nec consilium, nec fortitudo contra Dominum. Eo igitur operante et sermonem hunc confirmante, quisquis ab hoc voto suo apostataverit, datus in opprobrium sempiternum, sit anathema, maran atha.



TRACTATUS XIV. DE SIGNIFICATIONE SEPTUAGESIMAE, ET DE IIS IN QUAE EA LEGUNTUR.

Videtur ordo ecclesiasticorum officiorum ordini humanae conditionis congruere; et eorum quae in Ecclesia geruntur, in ipsis protoplastis et eorum successoribus figuram praecessisse. Quod enim initio anni Septuagesimam, dehinc Sexagesimam, Quinquagesimam quoque et Quadragesimam consuevit Ecclesia solemniter celebrare, quatuor [Col. 0362A] primis aetatibus convenire videtur. In quibus autem conveniant, vel quid ex istis aut illis significationis elici possit, subtili indagatione inquirendum est; et primo de Septuagesima videamus. Haec siquidem cum prima aetate convenit, quia quando Adam de paradiso ad hujus exsilii mutabilitatem ejectus est, de soliditate octonarii ad septenarii mutabilitatem videtur descendisse. Sicut, enim per octonarium, qui quadratus et solidus est numerus, soliditas stabilitatis ostenditur, ita per septenarium, quo praesens tempus volvitur, instabilitas vitae praesentis designatur. Merito ergo septuagesima praeponitur, et ea quae de protoplastorum exclusione a paradiso scripta sunt, legendo in Ecclesia replicantur, ut dum ex his homo cognoscit unde, quo devenerit, [Col. 0362B] quo etiam ei redeundum sit, per hoc admoneatur. Legitur enim in initio Septuagesimae liber Genesis; in quo et paradisi felicitas, et praesentis vitae mutabilitas seu mortalitas manifeste exprimitur. Non solum legitur, sed et ut cordibus humanis utilius imprimatur, etiam cantando tragoedia eadem deploratur. Et haec quidem in nocte; ut ea quae prolixiorem habent noctis obscuritatem noctis lucubratiuncula elucescant, et humanae ignorantiae nox illustretur, et caecitas pulsetur. Die vero jam facta, verba Novi Testamenti proponuntur, et ea quae praedictis Veteris Testamenti verbis conveniant, ut per diem tempus gratiae, per noctem tempus culpae transgressionis et poenae intelligamus; et quanta inter ipsa sit distantia seu convenientia, ex [Col. 0362C] utriusque Testamenti verbis addiscamus, ut in ore duorum vel trium firmum sit omne verbum. Ex ipso Veteri Testamento missa initiatur, dehinc Apostolus introducitur, tertio Evangelium cum qua decet reverentia pronuntiatur. Et quia magnum est ad quod probandum testes introducuntur, magnos etiam esse convenit, qui ad tantum testimonium admittantur. Primo igitur ille in testimonium producitur, cui a Deo testimonium perhibetur, quod invenerit hominem secundum cor suum. Cui tam potestas regia, quam prophetica dignitas suffragatur: et ne qui primus producitur, et in tanto totius conventu Ecclesiae loquendi exordium facit, in aliquo aures audientium offendat, venit in psalterio [Col. 0362D] decachordo psallens, et dulcisona miscens carmina, universa assistentium corda dulci ad se pertrahit melodia. Regia igitur auctoritate fultus, et prophetici sermonis firmitate subnixus, velut lucerna ardens in caliginoso loco, et totius dubietatis propulsans caliginem, testimonium perhibet veritati, dicens: Circumdederunt me gemitus mortis, etc. (Psal. XVII). Videor mihi in his verbis David velut Janum alterum intueri, et quasi uno versiculo praecedentia et subsequentia prophetica circumspectione complecti. Vox enim ista et Adae de paradiso exeunti, et Cain super terram vaganti, et Lamech bigamiam introducenti, et Nembrod robusto venatori, sed et Noe inter undas fluctuanti, Abrahae quoque in Aegypto peregrinanti, Moysi [Col. 0363A] nihilominus in deserto aestuanti inter populares murmurationes: cuilibet quoque in qualibet praecedentium aetatum de Adae progenie venienti, videtur signanter congruere. Quam proprie autem Christo et Christiano cuilibet conveniat, superfluum est edocere. Merito igitur David in Ecclesia fidelium primus introducitur; usque ad quem vox praecedentium aetatum protrahitur, et cui clarius lux subsequentis gratiae aperitur. Hi autem et templum construendum ostenditur, et regnum in Salomone firmandum promittitur; sed et regnum Christi et Ecclesiae ex eo propagandum, et in aeternum praeparandum juratur. Sequitur Paulus apostolus, cujus laus non ab homine, nec per hominem, sed a Deo depromitur, ubi dicitur: Vas electionis mihi est [Col. 0363B] iste, ut portet nomen meum coram regibus et gentibus (Act. IX). Merito ergo ipse pro sui reverentia exauditur, cui ab ipso Deo suo nomini testificandi, et suum testimonium portandi officium specialiter committitur. Tandem Evangelium subjungitur, quod testimonium ab homine non accipit; cui si testimonium perhibeat etiam ille qui dedit, testimonium ejus verum est, quia non solus perhibet, sed et Pater, qui misit illum.

Ecce qui et quales testes introducantur audivimus, nunc in quo conveniant, inquiramus. Et primo in quo novi seu nova cum veteribus, deinde in quo ipsa sibi nova conveniant attendamus. In quo Evangelium Septuagesimae cum prima aetate, seu cum ipsius nocturna Genesis lectione congruat, [Col. 0363C] beatus Gregorius ostendit dicens (Homil. X): Quis patrisfamilias similitudinem rectius tenet, quam Conditor noster, qui regit quos condidit, et electos suos sic in hoc mundo possidet, quasi subjectos dominus in domo? Qui habet vineam, universam scilicet Ecclesiam, quae ab Abel justo usque ad ultimum electum qui in fine mundi nasciturus est, quot sanctos protulit, quasi tot palmites misit. Hic itaque Paterfamilias ad excolendam vineam suam, mane, hora tertia, sexta, nona, et undecima, operarios conducit; quia a mundi initio usque in finem ad erudiendam plebem fidelium praedicatores congregare non desistit.

Nos quoque ipsius vestigiis humiliter inhaerentes, subjungimus, eumdem Patremfamilias ad ejusdem [Col. 0363D] culturam vineae sicut diversis temporibus, sic ob diversas causas exiisse. Primo enim exiit ad plantandum, secundo ad putandum, tertio ad fodiendum, quarto ad stercorandum, quinto ad propagandum, sexto ad sepiendum, septimo quando torcular exstruxit in ea, exiit ad vindemiandum; et ut Ruth Moabitidi spicae aliquae colligendae remaneant, haec studioso lectori cuique aetati assignanda relinquimus. Nos vero unde aut quo exiisse Deus, qui ubique est, aut quomodo exiisse, qui semper idem est, dicendus sit, inquiramus. Ante mundi quippe constitutionem in se ipso Deus occultus manebat, cum nec esset, cui innotesceret, nec unde innotesceret, appareret. Quod videtur Joannes evangelista intelligendo quoquomodo comprehendisse, ubi [Col. 0364A] ait: In principio erat Verbum, et Verbum erat apud Deum (Joan. I); ac si diceret: Verbum erat in Patre, velut ab eo genitum; et erat apud Patrem, velut in eo occultum. Volens etiam ostendere, unde, aut quo exierit, subjungit: Omnia per ipsum facta sunt (ibid.). Creans ergo invisibilia, fecit quibus appareret; creans autem visibilia, fecit unde apparet. Invisibilia enim Dei a creatura mundi per ea quae facta sunt intellecta conspiciuntur (Rom. I.). Manens ergo in se veritas incommutabilis, in sui nuditate et puritate prout est, videri non potuit, unde quodammodo a suae fulgore claritatis et lucis inaccessibilitate exiens, et quasi quadam creaturarum veste se induens, primam hanc sibi vestem, ut videri posset, assumpsit. Hoc quidem primo mane [Col. 0364B] factum esse dicitur, quando solem justitiae necdum illuxisse, nec luciferum ortum fuisse in cordibus humanis, manifestum est. Homines namque magis tenebras quam lucem diligentes, relicto Creatore ad solam creaturarum pulchritudinem, velut ad solum divini habitus fulgorem, oculos aperuerunt; et relicto Conditore, rerum conditarum amori infeliciter inhaeserunt. Quod intuens Conditor, et rebus conditis consulere misericorditer volens, secundam etiam sibi texuit vestem, sacrae videlicet Scripturae mirabilem connexionem, per quam se veritas non solum oculis videntium, sed et auribus ingereret auditorum; et hanc sibi vestem variis temporibus diversarum obsequio personarum contexuit, multifarie multisque modis loquens patribus in prophetis; nec [Col. 0364C] solum prophetas, sed et sapientes et Scribas ad hoc ipse se misisse testatur (Matth. XXIII). Sed et haec sicut et alia homines sibi diviserunt vestimenta sua, ipsius Scripturae sensum in diversa trahentes, et uniformem ipsius connexionem in partes varias scindentes, nec ex ea Dei notitiam requirentes, sed de ipsius scientia gloriari volentes. Sicque dicentes se sapientes, stulti facti sunt; et evanuerunt in cogitationibus suis, et obscuratum est insipiens cor eorum (Rom. I). Unde nec sic profecisse sufficienter se videns, tertiam etiam sibi vestem aptavit, carnem videlicet immaculatam, quam ex intemerata Virgine assumpsit ineffabiliter, miro et incomprehensibili circa humanae infirmitatis medicinam usus consilio, [Col. 0364D] ut talis ei habitu appareret, in quo non aliud quam ipse vel videri vel amari valeret, et ab ea nec dividi, nec separari posset. Tanta enim in hac assumptione humanae et divinae naturae facta est unio, ut ex quo semel unitae sunt, neutra ab altera potuerit separari. In hac naturae meae veste eum securus intueor, nullam jam oculorum vel petulantiam vel reverberationem formidans. Creaturarum siquidem pulchritudo intuentis oculos alliciens, a Creatoris cognitione potius retardabat, quam ad ipsius dilectionem pertraheret. Scripturarum quoque obscuritas potius legentium oculos reverberare, quam Dei cognitione illuminare consueverat. Jam vero Deum hominem factum quis non libenter, quis non patienter aspiciat, cum se divinitas corporaliter humanis [Col. 0365A] obtutibus ingerat, et se quodammodo tam miraculis quam exemplis, tam verbis quam factis palpabilem praebeat? O mira divini consilii et incomprehensibilis altitudo! homo factus est Deus, ut dum eum visibiliter cognoscimus, per hunc invisibilium amore rapiamur. Et in hoc quidem habitu circa undecimam ad conducendos operarios in vineam exiit. Videns enim tempus vindemiae advenisse, vestem sibi huic operi congruam adaptavit, quam et secundum prophetam totam ex ipsa vindemia inquinavit. Sed quanto sordidior ex hac veste apparuit, tanto formosior in stola sua postmodum et clarior effulsit (Isa. LXIII).

Comparetur, si placet, primae diei horae haec Septuagesima, primae mundi aetati hoc tempus gratiae, [Col. 0365B] operationi naturae . . . et in quo conveniant, aut a se differant, videamus. Qui in undecima veniunt, cum non nisi una hora laborent primi tamen mercedem recipiunt: nec solum primi, sed et tantam quantam et illi qui prima hora venerunt, et portaverunt pondus diei et aestus; non hoc ex merito laborantis, sed ex gratia et beneplacito conducentis. Item qui mane venerunt, cum non solum diutius, sed etiam fortius laborasse dicantur; minus tamen mercedis recepisse videntur cum qui undecima veniunt, vindemiando degustant, quod illi tantum ordinaverant, et quodammodo in labores eorum, ipsis illorum fruentes laboribus introeunt. Multi enim reges voluerunt videre quae nos videmus et non [Col. 0365C] viderunt; et audire quae audimus, et non audierunt. Gratias tibi, Domine Jesu, qui huic nos vindemiae, et hanc nobis vindemiam reservasti, omnia poma nova nobis proponens et vetera, faciens nobis convivium pinguium medullatorum, vindemiae pinguium, convivium vindemiae defaecatae. Cum ergo tot sint nobis in hoc tempore gratiae beneficia cumulata, quid sibi vult, quod Ecclesia more solito Gloria in excelsis Deo hoc tempore non decantat, cum haec ultima aetas prae caeteris omnibus majores Deo laudes offerre, et abundantius gloriam ipsius attollere teneatur? Sed attendendum, quod sicut dies qua paterfamilias in vineam exisse dicitur, diversis horis et diversis aetatibus corpus nostrae mortalitatis distinguitur; sic et Septuagesimae, Sexagesimae, [Col. 0365D] Quinquagesimae, et Quadragesimae distinctionibus variatur; et cum tempus Quadragesimae intra parasceven finiatur, Septuagesima usque ad Sabbatum in Albis protenditur, ubi geminum Alleluia decantatur; nihilque jam finita Septuagesima nisi Paschae restat octava, quae clausum Pascha nominatur, ut sicut exigente culpa octonarius in septenarium descendisse dicitur, sic operante gratia septenarius in octonarium redire videatur. Merito igitur Quadragesimae fini Gloria in excelsis et Alleluia reservantur, quando primum Pascha Sabbato sancto inchoatur, secundum cum laetitia exspectatur, et etiam in praesenti aliquando praegustatur. Quod ergo tertia, sexta, nonaque inter primam et undecimam horam signant, hoc inter initium e [Col. 0366A] finem Septuagesimae, Sexagesima, Quinquagesima, et Quadragesima designant: et quantum undecima clarior est et calidior quam prima, tantum finis Septuagesimae festivior et uberior, quam ipsius initium esse dignoscitur. Quod intuens Salomon in spiritu, et hunc Ecclesiae ordinatum progressum admirans, aiebat: Quae est ista quae progreditur, sicut aurora consurgens; pulchra ut luna, electa ut sol, terribilis ut castrorum acies ordinata? (Cant. VI.) Progreditur de Septuagesima ad Sexagesimam, unde quasi aurora consurgit ad Quinquagesimam. Ibi ut luna decorata eligitur, ut in Quadragesima soli assimiletur; tandemque sole clarior et candid or facta terribilis hostibus appareat, et ut castrorum acies contra eos ab angelis ordinetur. Et ut haec ad [Col. 0366B] morum aedificationem, salvo altiori mysterio, applicemus; illum Septuagesimam initiare dicamus, qui vitae praesentis mutabilitate, et humani status instabilitate admonitus, ad se tandem de regione dissimilitudinis rediens, peccatorum sordibus firmiter renuntiare proponit. Sed quia quicunque pie volunt vivere in Christo, persecutionem patiuntur; et qui ad servitutem Dei accedit, ad tentationem animam suam praeparare monetur, transeundum est ei ad sexagesimam laboris, ne diuturna quies vitiis alimenta ministret; et semen boni propositi simul exortae spinae voluptatum et deliciarum suffocent. Sic filii Israel primo in Aegypto luto et latere fatigati, tandem ad se redeuntes ex Aegypto exire disposuerunt. [Col. 0366C] Exeuntes autem insequentes Aegypties protinus persenserunt, qui et eos inter Magdali et maris angustias concluserunt. Verum illi diviso mari sicco illud vestigio transierunt, videntes submersos Aegyptios Quinquagesimam in littore festivis gaudiis celebrarunt.

Aegyptii sunt consueta et quasi in habitum versa peccata carnalia, quae volentes a se recedere importune insequi et retinere contendunt, et inter multas et magnas contradictionum angustias concludunt; quibus, si ex toto corde ad Deum clamaverint, mare eis Rubrum dividendo transmeabile facit. Mare enim Rubrum amaritudo est poenitentiae, et rubor confusionis, qui ex peccatorum confessione et insueta ciborum et vestium asperitate procedens, [Col. 0366D] noviter conversis importabilis et intransmeabilis primo videri solet. Sed cognoscit Dominus qui sunt ejus, et parvulos lactentes suos ultra quam ferre possint tentari non sinens, facit cum tentatione proventum, ut ea quae impedimento esse videbantur, pro muro incipiant esse a dextris et a sinistris. A dextris enim muniunt, cum in die bonorum non immemor est quis malorum quae sustinuit. A sinistris, cum in die malorum non immemor est bonorum quae gustavit. Sic sic mittens Deus misericordiam suam et veritatem suam, fluctuantem animam de medio catulorum leonum eripuit, deducens eam in nube diei, et in luce stellarum nocte: et eam per noctem in columna ignis, et per diem in columna nubis praecedens. Hunc maris Rubri transitum, et [Col. 0367A] talium persecutorum defectum desiderare videbatur Propheta, cum diceret: Vide humilitatem meam, et laborem meum; et dimitte universa delicta mea (Psal. XXIV). Humilitatem, quam ex peccatorum recordatione, et laborem, quem ex satisfactionis dolore sustineo; delicta quae fugientem de Aegypto ad te, insequi non desistunt. Merito igitur sic liberata anima a servitute peccatorum, quasi ab Aegyptiorum jugo jam mari transmisso et inimicis capitalibus submersis, jam etiam ad carnales motus edomandos accingitur, et rebelles artus in servitutem redigere festinans, Quinquagesimam celebrando consummat. Sic igitur in Aegypto post multas Pharaonis contradictiones formato proposito a malo declinandi, et multiplicibus Aegypti plagis Septuagesimae mutabilitate [Col. 0367B] probata, Sexagesimaeque laborioso certamine peccatis actualibus finitis, sed et peccatorum motibus sensuum maceratione repressis, imo ipsis jam sensibus Quinquagesimae studiis edomitis, quid jam superest, nisi ut elongans homo effugiat et maneat in solitudine; ubi Quadragesimam cum filiis Israel faciens in planitie, cibo cum eisdem coelesti reficiatur; sive cum Moyse in monte ab omni prorsus humana sustentatione abstinens, tabulas divino inscriptas digito accipere mereatur?

Haec ad praesens, ni fallor, sufficere possunt, ad cognoscendum, in quo cum veteribus nova conveniant. Nunc vero in quibus ipsa inter se nova concinant, attendamus. Sic enim in testium productione, [Col. 0367C] non solum qui sint testes, sed et in quo conveniant testimonia ipsa, naturalis ratio edocet inquirendum, Ait igitur apostolorum eximius beatus Paulus: Nescitis quod hi qui in stadio currunt, omnes quidem currunt, sed unus accipit bravium? (I Cor. IX). Sicut Dominus in Evangelio operarios vineae ad denarium, sic Apostolus currentes in stadio ad bravium, contendentes in agone ad coronam invitat. Fidelis sermo, et omni acceptione dignus. Primum est currere, secundum pugnare, tertium est vineam excolere. Prius exercendus est homo in stadio bonae actionis, secundo probandus in camino tribulationis, tandem componitur animus in renovatione interioris hominis; qui tanto amplius innovatur, quanto exterior de die in diem per praedicta exercitia corrumpitur. [Col. 0367D] Primo igitur curritur per obedientiam, secundo pugnatur per patientiam, tandem introducitur homo in cellam vinariam. Currentes autem tria solent impedire, pondus, casus, stadii longitudo, sive incertitudo. Si ergo juxta Apostolum sic currere quis cupit, ut comprehendat, exoneretur primo ab omni sollicitudine et amore inferiorum, ut sic exoneratus ad bravium possit festinare. Festinans autem toto studio praecipitium caveat, ut absque interpolatione cursum valeat continuare. Continuationis quoque usus instantia, aliquem sibi certum praefigat terminum, ne si in incertum currit, longitudine tandem lassatus careat perseverantia. Haec sunt, quae in obedientiae stadio cursitantibus maxime sunt necessaria, festinantia, instantia, perseverantia. Festinantia, [Col. 0368A] ne sint pigri; instantia, ne molles et dissoluti; perseverantia, ne irremunerati. Perseverantibus enim, non incipientibus praemium repromittitur, et omnis laus in fine claudi perhibetur. Pugnantibus simili modo tria necessaria esse solent: Ars qua se et ab hoste tueri, et hostem deludere sciant; virtus, per quam ictus adversarii fortiter sustinere, et ipsum fortius possint debilitare; sobrietas, ne gravati crapula aut ebrietate, cum ventum fuerit ad pugnam, risum potius moveant inimicis, quam triumphum de hoste reportent. Haec tria videtur Apostolus expressisse, ubi ait: Sobrii estote et vigilate, quia adversarius vester diabolus tanquam leo rugiens circuit quaerens quem devoret, cui resistite fortes in fide (I Petr. V). Sciens adversarium nostrum [Col. 0368B] fortem esse, leonem nominavit. Leo enim fortissimus bestiarum, ad nullius pavebit occursum (Prov. XXX); sciens etiam esse callidum, asseruit circuire; sciens tandem malitiosum, ait velle nos devorare. Contra talem igitur armare nos et animare volens, fortes esse in fide docuit, ut fortis fortem valeat alligare. Vigilare etiam admonuit, ut callidi hostis versutias vigili solertia deprehendat, ut sic ars artem deludat. Tandem sobrios esse praecipit, ut, dum nos malitia ejus jejunos et inedia affectos invenit, non sit unde suam ingluviem de nobis satiare possit.

Attendendum est autem, et diligenter advertendum quod, cum haec, quae praediximus, currentibus [Col. 0368C] et pugnantibus constet esse necessaria, duo tantum nominavit Apostolus, dicens: Sic curro, non quasi in incertum; sic pugno, non quasi aerem verberans, sed castigo corpus meum (I Cor. IX), etc., quoniam, etsi caetera desint, haec duo aliquando sufficere cognoscuntur. Videmus etiam pigros et minus instantes, sola perseverantia obtinere, minus etiam fortes et astutos sola abstinentia adversarium superare. Unde ait: Qui in agone contendit, ab omnibus se abstinet (ibid.). Quod autem subjungit, patres nostros omnes sub nube fuisse, et caetera quae sequuntur, mittit nos ad vetera, ut probet per ea praefigurata nova, et nova rem esse veterum, sicut et vetera umbram fuisse novorum. Quod enim illis nubes fecit contra aestum, hoc nobis facit exercitium [Col. 0368D] bonorum operum contra carnalium ardorem desideriorum; et quod illis divisio maris, hoc nobis moderata probatio tribulationis: et, sicut per illa duo sub Moyse illi baptizati perhibentur, ita per haec nos sub spiritu timoris abluimur et emundamur, sicque corde mundo ad spiritualem escam comedendam, et spiritualem potum bibendum transimus, ministrante nobis petra Christo, secundum illud Prophetae: Cibavit eos ex adipe frumenti, et de petra melle saturavit eos (Psal. LXXX). Christus enim Dei virtus et Dei sapientia capacioribus cibus est, quem qui edunt, adhuc esurient; minus capacibus potus, quem qui bibunt, adhuc sitient. Haec de Apostoli verbis sufficere posse videntur, nisi quia adhuc de bravio et corona aliquid restat dicendum. [Col. 0369A] Currentibus siquidem in stadio obedientiae per bonorum studium operum, pro bravio solet dari quaedam securitatis audacia, et bonae conscientiae jucunda confidentia, quae non est aliud, nisi unde gloriatur Apostolus, dicens: Gloria nostra haec est, testimonium conscientiae nostrae (II Cor. I). Pugnantibus quoque in agone reposita est corona justitiae, quae est divinae laetitia consolationis; quam qui lugent, ad beatitudinem solent accipere, juxta illud Prophetae: Secundum multitudinem dolorum meorum, consolationes tuae laetificaverunt animam meam (Psalm. XCIII). Et illud Apostoli: Sicut abundant passiones Christi in nobis, ita et per illum abundat consolatio nostra (II Cor. I); et multa alia in hunc modum. His de Apostoli lectione breviter [Col. 0369B] praelibatis, jam ad vineam evangelicam accedamus, et, juxta Apostoli consilium, instar boni agricolae de vineae nostrae fructu primi percipiamus. Pater siquidem familias quilibet justus et ad perfectionem tendens. Cujus familia sunt exterioris hominis sensus, et interioris affectus. Istis praesidere sic debet homo, sicut paterfamilias in domo, ut cum dixerit uni: Vade, vadat; et cum alii: Veni, veniat (Matth. VIII). Hujus vinea est propria conscientia, quae tandiu inculta et sine fructu manet, quandiu neglecta et incomposita jacet. Hujus vineae vitis virtus est; cujus sunt palmites universae cujusque virtutis exsecutiones. Tales palmites velut quosdam botros sensus pariunt spirituales. Ipsi sunt, qui si [Col. 0369C] subtilis investigationis et studiosae retractationis torculari, mediante coclea districtae examinationis, fortiter fuerint expressi, elicitur vinum suavissimae affectionis, vinum quod laetificet cor hominis (Psal. CIII), quod utres veteres disrumpat, et novos custodiat imbuendo. Tales fructus in libro Sapientiae exprimuntur, ubi dicitur: Ego quasi vitis fructificavi suavitatem odoris; et flores mei fructus honoris et honestatis (Eccli. XXIV). Cum fructificasse se dicit odorem, qui nonnisi ex flore procedit, et flores fructus esse asserit, innuit nequaquam sine fructu esse, cujus jam vinea floruit; quantumque delectent fructus, si tantum flores solo odore reficiunt, ostendere intendit.

Attendendum sane, quanta sit vini suavitas in [Col. 0369D] gustando, si tanta est floris virtus in odorando, ut ad solam fragrantiam ejus quaeque venenata diffugiant. Non viles, non contemptibiles, non quales quales fructus ex tali vite colliguntur, qui honoris esse et honestatis asseruntur. Honoris, quia ex talibus ille honorificatur, cui soli honor et gloria (I Tim. I); a quo exeunt, omnia gratiarum, actionum et laudum praeconia reverti debent, ut iterum fluant. Merito, inquam, dator talium fructuum ex eis honoratur, per quem etiam qui recepit, honestatur. Non vera honestas est, quae Dei gratiae non imputatur; nec Dei digna laus est, quam honestas non comitatur. Illa enim transitoria est, ista adulatoria judicatur. In operibus autem sapientiae honestas esse legitur sine defectione (Sap. X). Unde et labores [Col. 0370A] illius complesse dicitur, quem in laboribus legitur honestasse. Honestas igitur ad gratiam, honor refertur ad gloriam. Tales sunt fructuum hujus vitis effectus. Qui sint etiam ipsi fructus, subjungitur, ubi ait: Ego mater pulchrae dilectionis et timoris et agnitionis, et sanctae spei (Eccli. XXIV). Dilectio et agnitio fructus sunt, timor et spes horum fructuum flores. Sicut enim dilectio custodia legum est, et finis praecepti charitas esse dicitur; sic initium sapientiae timor Domini (Psal. CX) perhibetur: et sicut fructus florem explodere, sic perfecta charitas timorem foras mittere consuevit; sic et agnitio spem. Quod enim videt quis, quid sperat? Si autem quod non videmus speramus, per patientiam exspectamus (Rom. VIII). Per patientiam igitur quod non [Col. 0370B] videmus sperando exspectare, est per florem spei ad visionis fructum tendere. Vide, si non merito hi flores fructus dicuntur, cum sic floruisse jam quodammodo fructificasse videatur. Attende etiam quam recte fructus honoris et honestatis esse referuntur. Pulchra siquidem dilectio est, cum id solum amatur, quod amandum est, et taliter diligitur, qualiter diligendum est. Amon namque etsi Thamar sororem suam dilexit, quam debuit, non tamen dilexit, ut debuit. Vides ergo, ni fallor, quantam pulchra dilectio homini conferat honestatem, quantum Deo attribuat honorem, per quam et Deus super omnia diligitur, caetera propter Deum, aut in Deo tantummodo diliguntur. Tantum, fateor, delectabiles visi [Col. 0370C] sunt vitis hujus fructus, quod a proposito longe digressi sumus. Nunc igitur ad seriem lectionis Evangelicae revertamur.

Dicitur paterfamilias primo mane exiisse, cum scilicet ab activa vita, quasi de domo propria, et quasi de terra et de cognatione sua exiens quis ad contemplativam transferre se satagit: cui tunc primum mane illucescit, quando in principio vigiliarum suarum primo ei veritas clarius elucescit. Tunc quasi quidam operarii in vineam conducti mittuntur dolor et confessio. Hi primi in vinea conscientiae operantur; dolor evellendo et dissipando noxia, dicens: Quem fructum habui in quibus nunc erubesco? Aedificando etiam et plantando utilia, dicens: Usquequo piger dormio? Confessio autem [Col. 0370D] fodiendo et operando occulta; quoniam justus in principio sermonis accusator est sui. Dehinc circa horam tertiam, cum jam veritas plenius innotuerit, mittuntur zelus et circumspectio. Hi putare et stercorare noverunt, zelus superflua amputando; circumspectio tam naturae quam culpae vilitatem, velut quasdam sordes coram oculis statuendo. Circa sextam autem et nonam horam, cum jam sol in summo est, mittuntur ad propagandum et sepiendum meditatio et oratio. Illa enim mentem virtutes propagando dilatat; ista, ut propagata proficiant, ei qui solus incrementum dat, supplicando commendat. Circa undecimam tandem, cum jam carnalis concupiscentiae ardor tepescere coeperit, increpandi sunt et invitandi affectus et intellectus ad vindemiandum. [Col. 0371A] Isti siquidem in labores aliorum introeunt, et quod alii laborando odorant, degustando percipiunt; affectus fructum pulchrae dilectionis; intellectus autem fructum agnitionis. Alii siquidem arant, in spe et timore suam salutem operantur, et tantum flores decerpere, et ex eis suavitatem odoris haurire videntur. Isti jam in re constituti, sapientiae vino meracissimo debriantur. Unde et merito una hora fecisse dicuntur; quia in hujus centesimi fructus sapore suavi, vix quasi dimidia hora morari licet. Unde et a quodam eleganter dicitur: Tarda hora, et parva mora. Alii autem pondus diei sustinuisse dicuntur; quia ibi labor et afflictio spiritus, hic vero consummatio et finis laboris. Ad eumdem tamen gustum et ipsi licet sero perveniunt, cum [Col. 0371B] pro tanta dulcedine omnia interiora hominis Dominum benedicunt. Bene autem in vespera reddi dicitur, quod sero percipitur. De qua vespera legitur in Job: Si dormiero somno contemplationis, dicam, quando consurgam ad exercitium actionis: et rursus exspectabo vesperam (Job. VII) quietae contemplationis. Hic est fructus centesimus, ad quem post tricesimum et sexagesimum tandem sero pertingitur, qui merito denario comparatur. In denario enim imago regis exprimitur: ad quem per gratiam contemplationis reditur, cum imago et illa similitudo ad quam homo conditus est, per dilectionem et cognitionem in eo reparantur. Imago enim in agnitione veritatis, similitudo in amore [Col. 0371C] virtutis consistit. Procurator qui hunc denarium distribuit, spiritus discretionis est: qui quid cuique conveniat, et a quo quod meretur accipiat, subtiliter attendit. Hic cum multi sint vocati, paucos esse electos deprehendit (Matth. XX); quia, cum multa sint in praesenti necessaria, in futuro unum sufficere recognoscit. Hoc unum in vesperam diei differtur, et velut denarius in vinea laborantibus, seu bravium in stadio currentibus, vel corona in agone certantibus, usque ad finem Septuagesimae reservatur.



TRACTATUS XV. DE SIGNIFICATIONE SEXAGESIMAE, ET DE IIS QUAE IN EA LEGUNTUR.

Explicito itaque officio intrantis Septuagesimae, jam ad subsequentis Sexagesimae officium accedamus. Quam, quia laborem doloremque tribulationum [Col. 0371D] et tentationum significare diximus, merito in initio ipsius psalmus proponitur, in quo quasi a somno Dominus excitatur; qui inter tot et tanta suorum flagella obdormisse videtur. Quae flagella multipliciter exprimuntur, cum eodem psalmo sic dicitur: Dedisti nos tanquam oves escarum, et in gentibus dispersisti nos. Vendidisti populum tuum sine pretio, posuisti nos opprobrium vicinis nostris, subsannationem et derisum his qui in circuitu nostro sunt. Posuisti nos in similitudinem gentibus, commotionem capitis in populis (Psal. XLIII). Ubi dicitur, dedisti nos tanquam oves escarum, exprimitur carnis afflictio; oves enim escarum nonnisi ad mortem reservantur. Ubi ait, vendidisti populum tuum sine pretio, ipsius conditionis offuscationem ostendit: [Col. 0372A] quia, cum liber homo venditur, servituti addicitur. In eo autem quod subjungitur, posuisti nos opprobrium vicinis nostris, etc., ostendit se non solum damna personae, sed et famae detrimenta gravia pertulisse; et non solum tormentis, sed et contumeliis interrogatum esse. Merito tentatis psalmus iste proponitur, ut tot et tantarum tribulationum comparatione in suis tribulationibus tentatus se quisque consoletur: et ne quis apud se tacitus respondeat, merito illos talia pertulisse, qui semper rebelles et increduli perstiterunt; statim beatus Paulus apostolus inducitur, qui non solum illis, sed etiam omnibus plus laborasse, asseratur. Hic qualiter sexagesimae labores in seipso pertulerit, ostendere volens, sex nobis tribulationes [Col. 0372B] in sua non solum lectione, sed et tribulatione proponit, illud forsitan, ut in Job subtiliter attendens: In sex tribulationibus liberabo te et in septima non tanget te malum (Job. V). Praeter senarii namque mysterium, secundum quod labori et tribulationi aptari solet, etiam sex tribulationum sunt species, quibus sancti in praesenti quotidie atteruntur. Prima est, quae irrogatur ab hoste, quam Apostolus exprimit, ubi ait: In carceribus, in plagis (II Cor. II); ubi etiam quinquies quadragenas una minus se a Judaeis accepisse, ter virgis caesum, semel lapidatum esse, testatur. Altera, quae infertur ab eventu fortunae, vel ut magis canonice dicamus a vitae hujus mutabilitate; quam subjungit [Col. 0372C] Apostolus, ubi ait: Ter naufragium feci, nocte et die in profundo maris fui. Periculis fluminum, periculis latronum, periculis ex genere, etc. (ibid.). Alia quo seipsos sponte justi affligunt, quae ab Apostolo designatur, ubi ait: In laboribus et aerumnis, in jejuniis multis (ibid.). Et quia non solum exterius crucem portant, per carnis afflictionem; sed etiam interius per mentis compassionem, subjungit: Praeterea quae extrinsecus sunt, instantia mea quotidiana, sollicitudo omnium Ecclesiarum. Quis infirmatur, et ego non infirmor? Quis scandalizatur, et ego non uror? (ibid.) Quarta, quam ingerit infirmitas naturae: quae signanter ostenditur in fame et siti, in frigore et nuditate, et in frequenti morte. Unde et ait: Quae infirmitatis meae sunt, gloriabor (ibid.). [Col. 0372D] Quintam exhibet probatio castigationis divinae, quae praecipue per falsos fratres exerceri solet, sive per iniquos praelatos, quos ad corrigendum et probandum populum suum permittit Dominus aliquando regnare. Qui per Damasci praepositum signanter exprimuntur: ubi civitatem, ut innocentem Paulum comprehenderet, custodisse narratur. Sexta tandem est, quam molestissimam boni sustinent ex stimulo carnalis concupiscentiae; quae ideo forsitan ultima ponitur, ubi ait: Datus est mihi stimulus carnis meae angelus Satanae, qui me colaphizet (ibid.); quia novissime cum morte destruitur; et tunc primo fit sermo, qui scriptus est: Ubi est mors stimulus tuus? (Cor. XV.) His sex tribulationibus justi in praesenti purgantur, probantur, et [Col. 0373A] liberantur. Purgantur ad veniam, probantur ad gratiam, liberantur ad gloriam, ut gloriari merito possint, et dicere cum Propheta: Dirupisti vincula mea, tibi sacrificabo hostiam laudis (Psal. CXVI), sperans et confidens quod in septima non tangat me malum tremendae damnationis. Quod autem in principio lectionis apostolicae dicitur: Sustinetis, si quis vos in servitutem redigit, si quis devorat, si quis accipit, si quis extollitur, si quis in faciem vos caedit (II Cor. XI), si diligenter advertatur, illis quae in psalmo expressimus, consonare videtur. Jam ergo ad lectionem evangelicam accedentes, in quo etiam praedictis concinat, videamus.

Primo igitur attendendum est quod quando fit vox de firmamento, stare etiam ipsa cherubim [Col. 0373B] et alas suas submittere perhibentur (Ezech. I). Duo cherubim sermonem propheticum et verbum apostolicum, quae praecesserunt, non immerito intelligimus, eo quod plenitudinem scientiae continere, et omnem humanam scientiam excedere videntur. Quod si ipsi apostoli et prophetae a voce divini tonitrui formidant, et facta voce super firmamentum, quod capitibus cherubim supereminet, alas conatuum suorum humiliter submittunt; quid agere debet humana infirmitas, ubi per seipsam loquitur veritas? Quid est enim aliud Dominum Jesum, Dei virtutem et Dei sapientiam, verbum suis discipulis explanare, quam vocem de firmamento dare? Firmamentum siquidem divinitas ejus est: Unde vox toties datur, quoties divina hominibus [Col. 0373C] propalantur. Ad hanc vocem stant cherubim, nec est ulterius quo procedant, quia et amicus sponsi stat, et gaudio gaudet propter vocem sponsi. Tacente autem sponso expandunt cherubim alas, et inquisitionum suarum scrutinia superextendentes deficiunt, scrutantes scrutinio, exclamantes cum Propheta: Memor fui Dei, et delectatus sum, et defecit spiritus meus (Psal. LXXVI). Unde et a firmamento oculos demittentes, mutuis vultibus in propitiatorium respicere provocantur. Propitiatorium siquidem est assuetus humanae locutionis modus, quo Christus in Evangelio uti voluit, quo licet humanae infirmitati se contemperare, et condescendere videatur, sub ipso tamen in Evangelii arca secreta [Col. 0373D] coelestia recondere, et recondita servare comprobatur. Ibi enim sunt tabulae praeceptorum, ibi virga comminationum, ibi ini divinae sapientiae urna quasi quoddam manna est dulcedo promissionum. Quae tria Apostolus ad Hebraeos scribens eis noluit revelare, ne daret sanctum canibus, dicens: De quibus non est modo dicendum per singula (Hebr. IX). Alio tamen tempore Romanis scribens, ea disserendo aperuit, ubi ait: Non enim erubesco Evangelium. Virtus enim Dei est in salutem omni credenti. Justitia enim Dei in eo revelatur ex fide in fidem. Revelatur etiam ira Dei in eo super omnem impietatem et injustitiam hominum, eorum qui veritatem Dei in injustitia detinent. Ira enim et indignatio, tribulatio et angustia in omnem animam hominis [Col. 0374A] operantis malum. Gloria autem et honor et pax omni operanti bonum (Rom. II). Virtus ad praecepta refertur, in eo quod non modica virtus sit in eis exerceri, nec nisi divina virtute valeant adimpleri. Unde Propheta: In voluntate tua praestitisti decori meo virtutem. Avertisti faciem tuam a me, et factus sum conturbatus (Psal. XXX). Justitia ad promissa secundum illud Apostoli: Cursum consummavi, fidem servavi: de reliquo reposita est mihi corona justitiae, etc. (II Tim. IV). Revelatur etiam ira Dei de coelo, ubi non jam poena temporalis, sed aeterna damnatio intentatur, non jam dentem pro dente, oculum pro oculo, mortem corporis pro morte corporali, sed corpus et animam mittere in gehennam, Evangelium suis transgressoribus comminatur. Quod autem [Col. 0374B] ait justitiam revelari ex fide in fidem, ideo dictum videtur quia sicut fides praecedentium ex subsequentium exhibitione comprobatur, ita etiam ex perceptione praesentium munerum firma est exspectatio futurorum. Vel ex fide promittentis, in fidem credentis. Non enim est diffidentiae locus, ubi non tam verax quam veritas; nec tam potens quam omnipotens est, qui repromittit Deus. Quod autem haec quae praediximus, in doctrina Evangelica velut in quadam testimonii arca concludantur, ostendit Dominus apostolis, requirentibus quae esset haec parabola, dicens: Vobis datum est nosse mysterium regni Dei; caeteris autem in parabolis (Luc. VIII). Ac si diceret: Vobis datum est propius ad arcam accedere, et Evangelii arcana cognoscere, et [Col. 0374C] velut in sancta sanctorum ingressum habere, caeteris a longe velamento interposito manentibus, et faciem vestri Moysi cornutam stupentibus, et prae fulgore nimio non valentibus sustinere.

Studeamus igitur et nos propius accedere, et quae dicuntur utilius intelligere, et intellecta in arca memoriae firmiter retinere. Ait ergo: Semen est verbum Dei (ibid.). Quid enim aliud verbum Dei, sive comminando terreat, sive promittendo demulceat, intendit, nisi ut praecepta Dei, velut quoddam semen, homo per consensum recipiat, per diligentis studii attentionem retineat, per bonorum operum exsecutionem foveat, per contemptum mundi et compunctionem vigere contendat? Esto, [Col. 0374D] ait, consentiens adversario tuo, dum es cum illo in via (Matth. V). Adversatur nobis verbum Dei, quandiu a nobis illud repellimus. Cum vero ei consentimus, velut terra semen recipimus. Sed cavendam est ne idem semen juxta viam cadat: via enim est cor, per quod indifferenter boni et mali transeunt cogitatus, quod nulla lege disciplinae constringitur, nulla timoris sepe clauditur, sed mala quadam libertate utens, vaga curiositate ubique circumfertur. Quod, quaeso, semen cor tale retinere potest, quod quasi quaedam strata a daemonibus conculcatum, eorum suggestionibus resistere non potest? Sed et si vaga curiositas studio lectionis et sui circumspectione fuerit superata, et semen verbi Dei firmiter retentum fuerit, nondum [Col. 0375A] tamen securum oportet esse agricolam; cum exstirpandae restent spinae deliciarum, et divitiarum sollicitudines; quae si subortae libere excreverint, semen retentum penitus suffocatur. Opponatur igitur carnis concupiscentiae, vigiliarum et jejuniorum maceratio: et velut quidam prophetae sarculus universas carnis tentationes exstirpet. Sed nec sic quidem adhuc quiescat agricola, cum adhuc supersit ei vitae superbia debellanda. Haec nisi contemptu mundi et cumpunctionis fuerit humiliatione depressa, terram cordis petrosam reddit et aridam; ut licet jam semen radicatum videatur, veniente tamen aestu tentationis sine mora siccetur. Haec sunt tres turmae, quas Chaldaei accedentibus ad Deum opponunt (Job. I): et nisi et ipsi cum Jacob [Col. 0375B] tres quas praediximus turmas eis opposuerint (Gen. XXXII), facile ab eis devincuntur. Qui autem inter tot tentationes divino fultus auxilio fortiter dimicaverit, fructum tandem centesimum de suo semine percipiet. Sed haec forte Quinquagesimae seu Quadragesimae, quae sequuntur, melius reservantur. Sexagesimae interim sexagesimae fructus sufficiat; et dum sibi turmae praedictae invicem adversantur, et modo istae, modo illae ab aliis separantur, tribulatio patientiam in homine operetur: per quam dum homo sibi dominari discit, id ipsum quod est, possidere incipit. Verum quia de arca testimonii aliqua breviter tetigimus, et ei evangelicam doctrinam comparandam diximus; ad relevandum praesentis sexagesimae taedium, quae de eadem supersunt [Col. 0375C] materia, suppleamus.

Lecto igitur Evangelio velut arca sanctificationis in medio constituta, quid restat, nisi ut sacerdos jam propius accedens desuper propitiatorio et medio duorum cherubim, ipsum sibi loquentem Dominum audiat; et accedens ad cor altum, etiam supra cherubim exaltatum Deum videat, sicque ipsis jam spirituum coelestium coetibus admistus, gratias Deo semper et ubique agere desiderans, unanimi cum eisdem voce concinat dicens: Sanctus, sanctus, sanctus Dominus Deus Sabaoth? etc. Non solum enim usque ad cherubim, sed omnem prorsus creaturam transcendere oportet eum qui ad Deum accedere festinat, ut et ipsum etiam Christum jam [Col. 0375D] non secundum carnem agnoscens, Deo adhaerendo non solum duo sint in carne una, sed unus cum eo spiritus efficiatur; non, inquam, duo dicendi sunt, sed una caro, ubi corpus Ecclesiae suo capiti connitur; ubi ima summis sociantur, terrena coelestibus junguntur. Quid hoc spectaculo jucundius? quid hoc pane suavius? quid tali refectione melius quaeritur? quid fructuosius invenitur? Bonum est hanc arcam, hoc altare, frequenti investigatione circuire; et hostiam vociferationis in eo immolando, cum Psalmista vociferando proclamare. Surge, Domine, in requiem tuam, tu et arca sanctificationis tuae (Psal. CXXXI). Dicitur enim haec arca, arca sanctificationis, arca testimonii, arca testamenti, arca foederis: Foederis, propter reconciliationem; [Col. 0376A] testimonii, propter fidei incorruptionem; sanctificationis, propter munditiae puritatem. Dicitur autem haec arca ex omni parte auro circumtecta fuisse (Hebr. IX), quia doctrina evangelica undique veritatis fulgore resplendet. Et licet quatuor angulis distincta inveniatur; tanta tamen concordiae unitas, et veritatis soliditas invenitur, ut non tam duo parietes in unum convenire, quam utraque unum fieri videantur. Quod si hos angulos libet diligentius explorare, possumus per duos parietes intelligere evangelicae censurae rigorem, et lenitatem dispensationis. Quae quomodo in unum angulum coeant, inspecto subtilius Evangelio, manifeste liquebit. Ait enim ex severitatis rigore: Facilius est camelum per foramen acus transire, [Col. 0376B] quam divitem intrare in regnum coelorum (Matth. XIX). Alibi ex misericordiae dispensatione: Date eleemosynam, et ecce omnia munda sunt vobis (Luc. XI): Et, Facite vobis amicos de mammona iniquitatis (Luc. XVI). Sed et ex misericordiae lenitate, Dimittite, et dimittemini (Luc. VI). Et hi quidem parietes a parte orientali et meridiana arcam muniunt. Cum enim oriri nobis Sol justitiae incipit, tunc omni sunt districtionis rigore praecepta evangelica observanda. Cum autem nos ad summam perfectionem provexerit, moderanda est actio, ut contemplatio dilatetur, et arcu jam contrito, et scuto armisque caeteris confractis, vacandum est jam et videndum quoniam suavis est Dominus. Nam qui minoratur actu, percipiet sapientiam (Eccli. XXXVIII). Vides, ni fallor, [Col. 0376C] quomodo rigor et dispensatio in unius concordiae angulum indiscrete conveniant.

Cum igitur orientalem et meridianam plagam teneant decreta mandatorum, occidentalem et aquilonarem obtinent sancita sacramentorum. Quorum cum quaedam sint necessitatis, quaedam dignitatis, sive utilitatis: quaedam imponantur, quaedam suadeantur; quae necessitatis sunt, occidenti peccatorum obviant; quae autem utilitatis, diabolicis aquilonis flatibus opponuntur. Inde est quod versus aquilonem Evangelium legitur, ut inde voce divini tonitrui veritatis inimici formidantes diffugiant. Sed et isti duo parietes unam compagem efficiunt, cum ad salutem [Col. 0376D] humanam efficaciter sibi cooperentur, et unam Dei et hominum reconciliationem operentur. Quod autem quatuor angulos, et in quatuor angulis quatuor annulos arca habuisse describitur, compendii gratia, et ad vitandum fastidium lectoris studio distinguendum relinquo. Illud tamen praetereundum non est, quod sicut in angulis concors designatur unio, ita in annulis consummata perfectio. Sicut enim annulus rotundus est, et unum medium punctum aequaliter circumfertur; sic evangelicae doctrinae perfectio nusquam ab unius et simplicis veritatis definitione longius evagatur. Habet igitur in iis quae varie dicere videtur summam concordiam; habet in iis quae praecipit, perfectionis summam. Non sic lex Moysi, quae neminem ad perfectum adduxit, [Col. 0377A] et cujus munera et hostiae non potuerunt juxta conscientiam perfectum facere servientem. Evangelica vero sacramenta perfecte sanant, et praecepta perfecte justificant. Ut enim caetera omittam, dicitur de sacramento baptismatis: Qui crediderit et baptizatus fuerit, salvus erit (Marc. XVI). Dicitur etiam de praeceptis: Vos amici mei estis, si feceritis quae ego praecipio vobis (Joan. XV). Et forte annuli ideo quatuor esse dicuntur; quia utrique homini, exteriori scilicet et interiori, sacramenta perfectam salutem, et praecepta perfectam afferunt justificationem. Sunt autem in annulis duo vectes, quibus vel ad ima deponitur, vel ad summa levatur. Hi sunt devotio et discretio; quorum specialiter devotio ad sacramenta, discretio respicit ad praecepta. Hos [Col. 0377B] vectes infra hos annulos concludi volebat Apostolus, cum diceret: Pax Dei quae exsuperat omnem sensum, custodiat corda vestra et intelligentias vestras (Philip. IV). Quasi diceret: Pax reconciliationis Dei et hominum quam sacramenta et praecepta evangelica operantur; quae sua perfectione exsuperat omnem angelicum et humanum sensum, ita ut hujus quasi annuli finis creaturae sensu comprehendi non possit, concludat tamen et custodiat corda et intelligentiam vestram, ut corda ad devotionem, intelligentiam referas ad discretionem. Hi vectes se invicem juvant, quia et ex discretionis intelligentia crescit devotio, et ex devotionis dilatatione proficit intelligentia. His etiam seu deponitur, seu elevatur arca; quia cum ista inferioribus [Col. 0377C] implicantur, quodammodo animalia stare et rotae pariter super terram videntur. Cum autem ad superiora desideranda per devotionem, seu investiganda per discretionem animalia elevantur, elevantur pariter et rotae evangelicae sapientiae; quae pro rotunditate suae perfectionis, sive pro agilitate suae subtilitatis rotae non immerito comparatur. Vides quomodo vetera veteribus concinunt, et nova nihilominus praenuntiare probantur, ut merito nova et vetera dilecto reservata dicantur. Quod autem annuli in Moyse (Exod. XXV), hoc rotae in Ezechiele (Ezech. I); quod in hoc animalia, in illo vectes praefigurant. Quod vero et haec et illa, hoc nobis Evangelii gratia repraesentat.

[Col. 0377D] Quod in arca quatuor anguli, hoc in rota quatuor facies, hoc in Evangelio quatuor, quas praediximus, signant distinctiones. Circa hanc arcam quatuor turmae castra metabantur; et prima turma ad orientem, secunda ad meridiem, tertia ad occidentem, quarta ad aquilonem erat (Num. II). Nec elevabatur arca, donec turma orientalis et meridiana proficiscerentur. Tunc elevata et procedente arca, proficiscebantur et aliae. Quid sibi volunt ista, nisi quod etiam videmus hodie in Ecclesia actitari? Primo accedens sacerdos ad altare, vertit se ad orientem; quasi invitaturus illam, quae in oriente est; ut quae retro sunt oblita, in anteriora se extendat. Dehinc vertit se ad meridiem, ut et turmam meridianam provocet ad surgendum. Tunc elevata jam [Col. 0378A] arca convertit se ad occidentem, et occidentalem turmam officiose salutans admonet, ut sequatur, dicens: Oremus. Et ne pigri forte, ut assolet, inveniantur; iterum lecto evangelio velut arca jam longius procedente, eadem repetit iterando. Dehinc ad aquilonem se vertens, aquilonarem turmam magis silentio suo, quam clangoribus invitat ad sequendum. Quae omnia diligentius investigata, non modicum praestant suavitatis saporem. Oritur siquidem nobis sol, quoties veritatis fulgor cordis nostri oculis coeperit irradiare. In tali oriente commoratur turma spiritualium desideriorum. Meridies est, ubi praedictus sol ad altiora conscendens vehementer incaluerit. Et ibi turma est spiritualium gaudiorum. His duabus turmis praecedentibus, et affectionibus [Col. 0378B] spei et gaudii jam in anteriora extentis, nihil amplius restat, nisi ut exsurgat jam Deus in requiem suam, cum arca sanctificationis suae. Tunc enim exsurgit, cum ad superiora nos elevat, et arcana evangelicae sapientiae nobis revelat, introducens nos in cubiculum suum, non jam in specie peregrini per viam nobis Scripturas interpretans, sed revelatis oculis infra domum conscientiae per fractionem panis se nobis manifestans. Sic elevata arca, doloris affectiones velut quaedam occidentalis turma subsequantur; et easdem affectiones timoris velut aquilonaris turma comitentur; ut jam de praeteritis nil libeat, nisi ut ante commissa defleantur, et ex praeteri orum recordatione etiam futura timeantur. Hic autem timor potius tacita inspectione, quam clamosis [Col. 0378C] vocibus in anima excitatur. Vel si magis placet, in oriente dicantur esse constantes in virtute, in meridie perfecti in charitate; ad quos se sacerdos primo convertere debet, ut tam eorum exemplis provocetur, quam orationibus fulciatur. Post istos arca elevatur, cum spiritualibus spiritualia comparantur. Sed etsi in consideratione istorum mente excedat Deo, necesse est tamen ut et minoribus sobrius fiat, ut postquam dies verbum eructavit, etiam ad illos qui in occidente sunt se convertens, velut nox nocti indicet scientiam. In occidente autem sunt, qui volentes alicui serviunt peccato; in aquilone, qui licet nolentes, adhuc tamen vincuntur a peccato. Hi a longe sequantur arcam, nec praecedentibus se immiscere praesumant, donec ipsius [Col. 0378D] sacerdotis precibus et sacramenti virtute liberati a peccato, servi autem facti Deo, Christo incorporari mereantur; habentes fructum suum in sanctificationem, finem vero vitam aeternam. Et pro talibus tacite cum quadam timoris reverentia et verecundiae rubore a suo mediatore Deus exorandus est; qui per prophetam loquens, siluisse, et patientem fuisse, et tales sustinendo laborasse se, asserit. His omnibus velut quibusdam praeparatoriis consummatis, sacerdos jam bonis actionibus velut quibusdam justitiae indumentis, et rationabilibus speculationibus velut quibusdam auri et gemmarum splendoribus adornatus, cum Petro et Jacobo et Joanne in montem excelsum, et seorsum a turbis [Col. 0379A] inferiorum cogitationum constitutum Christum ducem sequatur (Matth. XVII); ut quem cum Moyse et Elia loquentem audivit, transfiguratum jam videat, et prae faciei ejus fulgore et vestium candore stupefactus, ab omni humana elatione corruat, sicque in nubem inductus, et Patris vocem audiens, tacite potius et reverenter ineffabilia verba apud se conservare, et in corde suo conferre, quam aliis referre studeat. Attende Scripturarum pulcherrimam connexionem, et totius suavitatis mirabilem earumdem concentum. Quod enim per arcam inter duo cherubim, in Veteri Testamento significari diximus, hoc per Evangelium inter Psalmistam et Apostolum: hoc etiam per Christum inter Moysen et Eliam, in Novo Testamento monstratur. Et quod in tabernaculo [Col. 0379B] veteri nubes arcam operiens, hoc in Ecclesia fumus incensi altare circumvolvens, hoc et in anima perfecta nubes lucida obumbrando designant. Si tamen juxta religionis et sanctitatis incrementa velis inter has nubes distinguere; adverte, primam fuisse caliginosam, secundam odoriferam, tertiam lucidam esse. In Veteri igitur Testamento nubes ignorantiae populo illi caeco occultabat veritatem. Unde etiam nisi quando recedebat nubes, non procedebat arca, quia tantum caeremoniarum crescebat religio, quantum Moysi a Deo, et per Moysen populo ministrabatur. In Ecclesia autem vapor nebulae de thure consurgere consuevit, qui praesentes suo assolet odore refovere. Quem fumum praevidens Propheta ait: Et domus repleta est fumo (Isa. VI). [Col. 0379C] Quid aliud hunc fumum dixerimus, nisi cujusdam bonae spei vaporem, per quam velut in odore unguentorum homines ad Ecclesiam pertrahuntur? Quidam enim spe veniae impetrandae ad Ecclesiam accedunt, et hi bona spe refoventur; quidam spe obtinendae gratiae, et hi sanctae spei participes fiunt; quidam ad promerendam aeternam gloriam, et hi beatae spei exspectatione laetantur. Et ideo forsitan in missa tribus vicibus incensum exhibetur, quia et spem bonam afferunt incipientes, sanctam proficientes, perfecti beatam. Et quantumcunque varia sunt sperantium vota, tamen omnia sacerdos, quasi intra unum vasculum in memoriam humanitatis Christi colligit: facta ejus et dicta velut quosdam [Col. 0379D] carbones in ipso vasculo recondens, et in ipsis suam suorumque totam spem constituens, dicit cum Propheta Domino: Introibo in potentias Domini; Domine, memorabor justitiae tuae solius (Psal. LXX). Quid est intrantem solius justitiae Dei memorari, nisi in ipso suo introitu ad altare memoriam Christi operum, velut quoddam thuribulum aureum in manu discretionis apprehendere, et per ipsum se et suos Deo Patri commendare? Tandem nubes spei transit in nubem rei; nubes fumosa in nubem lucidam, quae non tam obnubilat quam obumbrat; obnubilat tamen in humana, illuminat ad divina, obumbrat contra adversa. Quae est haec nubes, nisi divina speculatio, et quaedam divinae praesentiae non jam in spe, sed in re ipsa fruitio? Quae tandiu recte nubes [Col. 0380A] vocatur, quandiu non sicut est, sed per speculum et aenigma sentitur. Licet enim Christus intra domum in fractione panis agnoscatur a discipulis, et in monte coram eis transfiguretur; quamvis etiam facies ejus sicut sol appareat, tamen non sicut est cernitur, qui incomparabiliter solis candorem excedit, velut qui candor est lucis aeternae, et emanatio quaedam claritatis omnipotentis Dei sincera, et ideo nihil inquinatum incurrit in illam. His breviter occasione Sexagesimae perstrictis, jam ad Quinquagesimae cantica accedamus, quae sic incipiunt.



TRACTATUS XVI. DE QUINQUAGESIMA, ET DE IIS QUAE IN EA LEGUNTUR IN ECCLESIA.

Esto mihi in Deum protectorem, et in locum refugii, [Col. 0380B] ut salvum me facias, quoniam firmamentum meum, et refugium meum es tu, et propter nomen tuum dux mihi eris, et enutries me (Psal. XXX). Merito Quinquagesimam celebraturi ducem et enutritorem nostrum requirimus; velut qui desertum intrantes nec viam scimus, nec alimenta habemus. Desertum enim terra est invia et inaquosa. In tanta ergo solitudinis vastitate quis locus canticis, quae causa laetitiae esse potest? Illa utique, quae filiis Israel videntibus Aegyptios mortuos super littus maris; et manum magnam, quam exercuerat Dominus contra eos. Tunc enim cecinit Moyses et filii Israel carmen hoc Domino, et dixerunt: Cantemus Domino, gloriose enim honorificatus est, etc., quae sequuntur, usque Extendisti manum tuam, et devoravit [Col. 0380C] eos terra. Dux fuisti in misericordia tua populo quem redemisti (Exod. LV). Maria quoque prophetes soror Aaron, et omnes mulieres post eam, cum tympanis et choris eadem praecinebant. Ecce quem illi ducem se habuisse gloriabantur, nos non solum ducem, sed et nutritorem habituros in Quinquagesima nostra confidimus. Quinquagesima siquidem, sicut dictum est, quinquepertitam sensuum continentiam designat, per quam decalogus legis adimpletur, et sic Quinquagesima a nobis consummatur. Ad hanc post exitum de Aegypto et maris Rubri transitum, et mortalium peccatorum defectum, nos convertimus; ne tamen recidivum patiamur, etiam a licitis abstinere, et sensus subjicere servituti non negligamus. [Col. 0380D] Quod multis contigisse cognovimus, qui usque ad Quinquagesimam venientes, quia ultra progredi noluerunt, ad Aegyptias tenebras infeliciter redierunt. Nos igitur, qui huc usque venimus, cum quinque prudentibus virginibus procedentes, sponso occurrere studeamus, ut ei omnium sensuum cohortatione, velut quadam virginitatis incorruptione placeamus. Bene autem virginitas deserto comparatur, quia sicut eremus terra est deserta inaquosa, sic corpus humanum a ciborum deliciis alienum, imo etiam ab ipsis necessariis jejunum, vita quoque humana liti et contentioni et omni avaritiae et iniquitati invia, potus etiam ac luxus lavacri et unguenti, et totius superfluae humectationis renuntiatione inaquosa, desertum procul dubio esse videtur.

[Col. 0381A] Quis autem hujus deserti asperitatem sustinere, quis tantae vastitatis devia perlustrare possit, nisi Deum ducem et nutritorem habuerit? Ideo forsitan fatuae virgines a sponso non admittuntur; quia de sua virginitate et operum integritate confisae, sibi potius quam sponso innituntur. Felices vero, quae in hac parte prudentes inventae sunt, ut cum magnificis operibus lampades earum resplendeant; nunquam tamen de illo splendore confisae, oleo semper muniri, et vasa sua implere studuerunt (Matth. XXV). Ad quod dicendum beatus Paulus mox introducitur, dicens: Si linguis hominum loquar et angelorum, charitatem autem non habeam, etc. (I Cor. XIII). In Quinquagesima quinquepertitae sensuum continentiae, velut in quadam vasta et aspera corporeae macerationis [Col. 0381B] solitudine, volens viam Apostolus ostendere, et errantibus per eam doctrinae suae velut cujusdam nubis ducatum praebere; quod Dominus in Evangelio virginibus oleum prodesse, hoc itinerantibus in solitudine charitatem, ostendit. Nec immerito charitatem oleo comparavit; quoniam, sicut unguentum sanare, decorare et mulcere consuevit, sic in donis Spiritus quaedam expediunt, quaedam exornant, quaedam delectant. Haec igitur volens Apostolus distinguere et distincte exprimere, ait: Si linguis hominum loquar et angelorum. Lingua angelorum est sermo sapientiae; lingua hominum sermo scientiae. In illa sonus, in ista tinnitus; illa aeri, ista cymbalo comparatur. Et haec quidem dona [Col. 0381C] Spiritus illum cui dantur exornant; et sunt forsitan illae divisiones ministrationum, quas in eadem Epistola praedixit Apostolus (I Cor. XII). Ministrationes, quia ministrantur pro manifestatione spiritus ad utilitatem; divisiones, quia divisim sunt ministrandae, ut sapientiam loquentes inter perfectos, spiritualibus spiritualia apparemus, et quasi dies diei verbum eructemus; parvulis vero lac potum propinantes, doceamus hominem scientiam, et velut nox nocti scientiam indicemus (Psal. XVIII). Deinde subjecit: Si habuero prophetiam, et noverim mysteria omnia et omnem scientiam, et habuero omnem fidem, ita ut montes transferam. Quantum haec suum possessorem delectent, nulli ignotum est, nisi qui deliciarum spiritus penitus expers est. Et haec forsitan [Col. 0381D] gratiarum divisiones nominat Apostolus, vel quia gratis dantur vel, quia gratiae suavitatis infusione demulcent. Sequitur:

Si distribuero in cibos pauperum omnes facultates meas, et si tradidero corpus meum ita ut ardeam. Ista quantum expediant, quantum sanativa sint, norunt, qui misericordiis pauperum peccata sua redimentes, misericordiam consecuti sunt, et qui exterioris hominis maceratione interioris hominis innovationem sunt adepti. Et haec forsitan dicuntur divisiones operationum; quia, cum caetera in anima sola esse possint, haec in sola operatione consistunt. Sed quisquis haec absque charitate habet, nec verum ei esse conferunt, nec ad verum ei esse prosunt. Sicut enim corpus vitam ab anima, sic ista [Col. 0382A] a charitate suum esse sortiuntur, ut nec esse quidem sine charitate dicenda sint. Sequitur:

Charitas patiens est, benigna est. Commendavit Apostolus charitatem, ex iis quae habet communia bonis et malis; hic autem commendare incipit ex iis quae propria habet in solis bonis. Volens autem ipsius bona diffusius enumerare, primo omnia sub quadam binarii summa colligit; postea ipsum binarium subdividendo distinguit. Ait ergo: Charitas patiens est, benigna est. Patiens, ad tolerandum mala aliena; benigna, ad retribuendum bona. Et quia etiam aliquo modo haec mali habere se simulant exterius in actu, ostendit haec potius habenda interius in affectu, dicens: Non aemulatur, non dolet de alterius felicitate; et si doleat, quod non habet; non [Col. 0382B] dolet, quod alter habet; sed quodammodo in eo habere se gaudet. Unde nec perperam agit, quod procul dubio faceret, si verbo, vel facto, vel aliquomodo studeret illum habitis carere, vel saltem ne videretur aut crederetur habere. Ita enim quidam invidi, sibi credentes imminui, quod de aliis laudabiliter cognoverunt praedicari, etiamsi habitis eos carere non velint; habere tamen aut credere nolunt, aut credi ab aliis non volunt. Unde et omnia perverse interpretari volunt, et perperam interpretando pervertunt. Charitas autem non solum bonis non invidet alienis, sed nec extollitur suis. Unde non inflatur, ait. Non enim sibi ascribit, quod habet; sed eum potius laudat, a quo habet, dicens: [Col. 0382C] Quid habes, quod non accepisti? Et si accepisti, quare gloriaris, quasi non acceperis? (I Cor. IV.) Non solum sibi non imputat, quae habet; sed nec ab aliis sibi imputari sustinet; quia non est ambitiosa. Sicut enim non vult inaniter intra se gloriari, ita nec ambitiose aut jactanter extra se. Non enim quaerit quae sua sunt; nec quaerit exterius mendicando, quae melius intus possidet, veritati inhaerendo. Quidam enim a veritate recedentes, quia intus ea veraciter non retinent, ubi sunt; exterius ea inaniter quaerere incipiunt, ubi non sunt. Charitas autem semper veritati inhaerens, sicut nec quaerit quae sua non sunt, ita nec illis unquam carere potest, quae sua sunt. Est enim fons proprius, cui non communicat alienus. Fons est jugiter fluens per benevolentiam, [Col. 0382D] non tamen perfluens per jactantiam; et, sicut crater tornatilis communem se omnibus exhibet et aequalem, nunquam tamen indiget poculis, nec invidet aliis quae non habet, aut quaerit ab aliis, quae plenius in se habet. Audivimus quomodo scaturiat vera benignitas; audivimus et quo saliat patientiae vena. Non irritatur, ait; quo altius potest patientiae vena prosilire; sed quid divinius potest esse in homine, quam quod injuriis provocatus non irritetur; contumeliis et tormento interrogatus non solum aequanimiter sustineat, sed et calcando aut gloriando despiciat? Sic quippe Apostolus: Non solum autem, sed et gloriamur, ait, in tribulationibus (Rom. V). Sed et apostoli ibant gaudentes a conspectu consilii; quoniam digni habiti sunt pro nomine Jesu contumeliam [Col. 0383A] pati (Act. V). Sed unde hoc illis? Quia charitas non cogitat malum, non cogitat eos qui inferunt, malo animo inferre; sed vel nescire quid faciant, vel praeceptum eis esse a Domino, ut maledicant David. Inde est, quod nec gaudet charitas super iniquitate: non gaudet, quod qui inique mala innocenti infert, damnetur; sed congaudet veritati, a qua, ut talia fiant, juste disponitur: et ideo omnia suffert; quia omnia credit a Deo disponi; omnia sperat remunerari. Unde et ea longanimiter exspectando sustinet. Ecce commendata est charitas ex superexcellenti potentiae suae virtute. Commendatur etiam ex sua perpetuitate. Unde ait: Charitas nunquam excidit. Cum enim aliae virtutes quae modo in fide et spe consistunt, succedente re spei aut fidei, evacuabuntur; [Col. 0383B] tunc plenius charitas consummabitur. Manentibus igitur interim fide et spe, velut quibusdam mancipiis charitatis, quae ubi sunt sine charitate non prosunt; ubi autem charitati serviunt, velut rami ex radice proficiunt, patet radicem incomparabiliter ramis esse majorem, a qua rami et habent quod sunt, et praecisi ab ea nec quidem sunt. Radix vero absque ramis in integritate sua permanet; nec portatur a ramis, sed portat; nec confertur ei aliquid ab eis, sed ab ea est, quidquid in illis profertur. Ecce ne erremus in solitudine in inaquoso, et viam civitatis habitaculi non invenientes (Psal. CVI), esuriamus et sitiamus, et sic Deum protectorem et domum refugii non habentes (Psal. XXX), anima nostra in nobis deficiat; excellentiorem charitatis [Col. 0383C] viam, quam teneamus, nobis Apostolus demonstravit.

Et forsitan secus hanc viam mendicat caecus ille, quem Dominus in Evangelio illuminat (Luc. XVIII). Quid est enim caecum Jesum videre, sequi et magnificare, nisi viam prius incognitam invenire? O bone Jesu, quanta lux, quantum gaudium, quanta securitas oritur noviter conversis, cum eis primo incipis apparere, cum eis laetitia salutaris infunditur, cum dulcescere eis coeperit nomen Jesus: et ad hujus nominis dulcedinem male dulces affectiones coeperint amaricari, et amarae in dulcedinem convertentur, ut jam cum magna jucunditate libeat decantare: Populus gentium qui ambulabat in tenebris vidit lucem magnam; habi antibus in regione umbrae mortis lux orta est eis (Isa. IX). Procul dubio haec [Col. 0383D] lux, haec dulcedo de Christi humanitate concepta, lignum illud est, quod aquas in eremo commutavit in dulces et potabiles fecit. Tres illae dietae triplicem proficientium statum demonstrant. Solent enim post conversionem, cum proficere coeperint incipientes, ex rerum novitate in quemdam mentis stuporem venire: et, sicut norunt qui experti sunt, cum assueta coguntur relinquere, et insuetis insistere, turbantur et moventur sicut ebrius, et omnis eorum sapientia devoratur (Psal. CVI). Unde et ex tali turbationis stupore, anima nimio tremore concutitur, et quasi jamjamque casura, sola formidine undique circumvallatur; tandemque hoc terrore purgata, cognoscere et dolere incipit defectum, quem patitur. [Col. 0384A] Haec tria manifeste expressisse videtur Propheta, ubi ait: Ipsi videntes, sic admirati sunt, turbati sunt, et commoti sunt, tremor apprehendit eos. Ibi dolores ut parturientis (Psal. XLVII). Ecce primam ponit dietam admirationis, secundam tremoris, tertiam doloris. Hi sunt illi tres dies, quibus beatus Paulus prostratus a Domino in via, et caecatus, perseveravit non videns, et nihil comedens aut bibens (Act. IX). Post istos tres dies, jam fere deficiente homine mittitur Ananias, qui interpretatur ovis, qui non est alius quam magni consilii angelus; qui quasi ovis ad occisionem ductus est, et sicut agnus coram tondente se obmutuit (Isa. LIII). Haec ovis post illos tres dies, lac suae humanitatis parvulis suis propinavit, et amaritudinem contritionis velut [Col. 0384B] mara, in lactis commutat dulcedinem. Quod ergo hic per ovem, hoc ibi per lignum intelligitur, et quod hic ovis, ibi lignum operatur. Non est hoc lignum scientiae boni et mali, sed scientiae solius boni; lignum vitae, lignum quod plantatum est secus decursus aquarum (Psal. I), quod ad humorem humanae devotionis mittet ramos suos, et non timebit cum venerit aestus. O lignum dulce, dulces clavos, dulce pondus sustinens, nunquam tui memoria recedat de ore meo; semper devotionis tuae dulcedo vigeat in affectu meo; et sic dulces factae sunt mihi aquae mara, et sapientiae lacrymae contritionis, quantumcunque prius amarae exstiterint. Ideo haec hodie duodecim discipulis proponuntur; et quia nihil horum intelligentes, adhuc extra viam sunt, caecus filium [Col. 0384C] David invocans illuminatur (Luc. XVIII); et jam viam cum eo carpens, sequens eum, et gaudens comitatur. Per hanc viam venitur in Helim, ubi non jam secreto duodecim discipulis passio Domini revelatur; sed patentes, et limpidissimi fontes duodecim cum septuaginta palmis inveniuntur. Hoc fit, cum Christus suos jam in via comitatur, et miro modo eos delectans, quae in lege et prophetis et psalmis scripta sunt, interpretatur: et licet oculi eorum quandiu extra domum et in via sunt, teneantur; ardore tamen et sapore talis colloquii velut quibusdam fluentis delectabilibus debriantur. Merito autem palmae cum fontibus fuisse leguntur, quia tunc primo victor animus triumphi gloria coronatur; [Col. 0384D] et de testimonio conscientiae fructus suavissimi, velut quidam dactyli degustantur, cum, unctione spiritus revelante, ad intelligentiam Scripturarum animus dilatatur. Et hoc totum merito in Helim fieri dicitur, qui aries interpretatur; quia haec omnia praebet aries ille, qui cornibus suae crucis licet peccatorum vepribus ad horam haesisse visus fuerit, tamen peccatorum vincula disrupisse et consumpsisse cognoscitur, et sanguinis sui victoriosa effusione, suavissimum nobis cibum et potum parasse, a nullo jam fideli ignoratur. Et recte fontes duodecim, palmae septuaginta fuisse dicuntur; quia duodecim fuerunt apostoli, qui doctrinam fidei, et fidem Trinitatis, per quatuor mundi partes disseminaverunt. Septem quoque sunt, quae septem Ecclesiis in Apocalypsi [Col. 0385A] pro Decalogi impletione (Apoc. I), quae est peccati victoria, promittuntur. Bene ergo duodenarius doctrinae, septenarius victoriae assignatur, quia talia in Helim ab ariete percipiunt. Merito ad peregrini verba per viam inardescunt; sed meminisse debent, non esse remanendum in via, sed priusquam nox et innumera noctis pericula superveniant, ad hospitii domum properandum. Ad hanc domum procul dubio pervenitur, cum de Quinquagesima ad Quadragesimam proficiendo transitur.



TRACTATUS XVII. DE QUADRAGESIMA, ET DE IIS QUAE IN EA LEGUNTUR IN ECCLESIA.

Quadragesimam siquidem celebrare, est praevaricatores [Col. 0385B] ad cor redire, et subtili examinatione intima cordis secreta discutere, et inordinatas ac perversas affectiones moderando et ordinando, prava et indirecta et aspera in vias planas facere: quod est Decalogum legis quatuor faciebus, seu quatuor pennis spiritualium animalium adimplere. Quatuor enim animalium facies quatuor sunt inordinatae, et ordinatae sanctorum affectiones, quibus ad Deum tendunt, et ab eo discernuntur. Quatuor pennae, quatuor principales virtutes quibus ad Deum volant et ab eo diriguntur.

Quid est autem taliter de Quinquagesima in Quadragesimam transire, nisi de Helim ad desertum Sin, quod amphora interpretatur, venire? Amphoram quippe invenimus, sed vacuam; domum intramus, [Col. 0385C] sed solitariam, cum ad interiora nostra rimanda et subtilius cognoscenda intenti, reperimus prima facie cor pravum et imperscrutabile, velut quamdam terram inhabitabilem et inviam, terram sitis, et imaginem mortis; terram in qua non ambulavit vir, nec habitavit homo. Merito igitur desertum tale lustraturi, talem amphoram exploraturi, et domum hujusmodi intraturi, Dominum ad intrandum nobiscum cogimus, dicentes et saepius inculcantes: Mane nobiscum, Domine, quoniam advesperascit (Luc. XXIV). O quam multos Quinquagesimam devote celebrare, membra sua frequenter mortificare, corpus castigare, et in servitutem redigere (I Cor. IX), sensus circumcidere, et universos exterioris [Col. 0385D] hominis motus componere novimus; qui usque hodie interioris hominis sui faciem negligentes, sunt quasi myricae in deserto; et si quando forte cor suum intraverint, nonnisi siccitatem et terram salsuginis invenientes, statim ad consueta relabuntur. Hi, quia Dominum invocando intrare secum et manere non cogunt, non tam vesperam quam noctem patientes, dierum videre longitudinem non merentur. Qui vero Quinquagesimam celebrando cor suum omni custodia servare et fructus vitae qui ex tali vite procedunt degustare intendunt, de Domini auxilio et gratia confidentes, et quasi jam certi de ipsius promissione, gloriando decantant: Invocavit me, et exaudiam eum; cum ipso sum in tribulatione, etc. (Psal. XC). Invocare enim intus vocare est, et [Col. 0386A] illi soli vere Deum invocant, qui interioris hominis oculos mundantes, Deum videre, et eum qui spiritus est, in spiritu et veritate adorare (Joan. IV) desiderant. Talibus, id est mundis oculis, in bonae conscientiae hospitio revelata se facie Deus in fractione panis ostendit. Quod similiter per manna filiis Israel in deserto Sin primo missum, credo praefiguratum. Quid est enim manna, nisi suavitas divinae cognitionis, quae similae habet cum melle dulcedinem devotionis, et cum semine coriandri candorem intelligentiae spiritualis? Quae bene manna dicitur; quia non tam potest exprimi quam mirari quid sit. Et hoc siquidem in deserto Sin primo colligitur, non quod et ab illis qui domandis et subjugandis exterioribus sensibus intendunt, divinae cogitationis [Col. 0386B] dulcedo non gustetur; sed non ad satietatem, nec ad diuturnitatem. Eis enim tarda est hora illa, et brevis mora. Mundis autem cordibus, et ad satietatem datur: quod sperabat Propheta, cum diceret: Satiabor cum apparuerit gloria tua (Psal. XVI); et ad diuturnitatem, quod expertus fuerat idem, cum diceret: Secundum multitudinem dolorum meorum in corde meo, consolationes tuae laetificaverunt animam meam (Psal. XCIII). Neque enim debent vel possunt divinis carere consolationibus, qui omnes a se humanas prorsus abdicaverunt. Ideo et in Quadragesima praeter cursum et morem aliorum temporum, nova quotidie officia decantantur, ut de quotidiano introitu, de quotidiana Veteris Testamenti et Evangelii lectione, velut quoddam manna insolitae dulcedinis [Col. 0386C] colligatur. Neque enim debet unius diei manna in alterum reservari, ut vel de Domini gratia quis dubitando diffidat, vel de propria industria hoc manna se inventurum confidat. Alioquin computrescere illud potius, et vermibus foetidis scaturire incipiet. Putrescit enim, et vermibus scaturire videtur quod dulce et vividum prius sentiebatur, cum sermo Domini vivus et efficax, qui penetrabilior omni gladio ancipiti per gratiae infusionem sentitur (Hebr. IV), humana calliditate praesumptus fastidiri incipit, et velut vermibus quibusdam quaestionibus scaturire.

Quot enim quaestiones moveri, tot quasi vermes videntur oriri. Quod autem Sabbato non colligebatur, minime intelligendum est quod Sabbatum otii spiritualis [Col. 0386D] careat manna divinae consolationis, in quo maxime illud manna abundare solet; sed quod in colligendo jam labor non est, ubi quod desideratur in promptu est; nec laboratur in figura, ubi praesens est veritas; aut anxie umbra requiritur, ubi res cum delectatione tenetur. Quod forte etiam in eo signatur, quod quintae feriae Quadragesimae nullum proprium officium assignatur. Ea enim die non solum forma sacramentorum, sed ipsum Christi corpus primo est discipulis traditum, nec indiget ea dies aliis adminiculis, quae ipsius irradiata est fulgore veritatis, ne superfluis videretur Ecclesia laborare impendiis, si solem facibus juvare conaretur. Hoc manna videtur Dominus Quadragesimam intrantem per Prophetam promittere, ut in praedicto versiculo [Col. 0387A] subjungitur: Glorificabo eum; longitudine dierum adimplebo eum, et ostendam illi salutare meum (Psal. XC). Glorificat enim quem facit de testimonio conscientiae gloriari; et ne hujus testimonii gaudium momentaneum videretur, longitudinem etiam dierum repromittit; quod non solum in aeternitate, sed et in praesenti consuevit exhibere, cum inclinatis umbris et exspirante nocte ignorantiae, aspirare incipit dies gratiae, non jam hiemalis, pluvialis et brevis; sed dies aestiva, lucida et prolixa. Unde, ne dies longiores, sed minus salubres et intolerabiles viderentur, subjungitur: Ostendam illi salutare meum. Talis visionis manna desiderabat Propheta, cum diceret: Redde mihi laetitiam salutaris tui (Psal. L). Ecce quam magna sunt et quam jucunda quae promittuntur. [Col. 0387B] Sed diligenter tamen pensanda sunt quae promittuntur: Cum ipso sum in tribulatione, et eripiam eum (Psal. XC). Per multas enim tribulationes oportet introire in regnum (Act. XIV); nec coronabitur quis nisi legitime certaverit (II Tim. II); et disciplina, secundum Apostolum, non videtur in principio esse gaudii, sed moeroris; postea autem exercitatis per eam fructus pacatissimos affert (Hebr. XII). His concinens apostolica lectio subinfertur, dicens: Hortamur vos, ne in vacuum gratiam Dei recipiatis (II Cor. VI). Gratia illa est, de qua in Epistola ad Hebraeos ait idem Apostolus: Tanquam filiis offert se vobis Deus (Hebr. XII). Ubi quam paternam gratiam Deum filiis offerre intelligi voluerit, ex praemissis ostendit, dicens: Recogitate eum qui [Col. 0387C] talem sustinuit, etc., flagellat omnem filium quem recipit (ibid). Haec est gratia patris ad filium, ut quem diligit flagellet, et in filio flagellato et castigato sive probato, quasi pater sibi complaceat. Hanc disciplinam patris quidam non gratiam, sed iram existimant, et quibus possunt modis declinant; vel si declinare non possunt, murmurando recalcitrant, facti filii alieni, qui confitentur Domino cum benefecerit eis (Psal. XLVIII); sed mendaces tempore tentationis comprobantur, qui in prosperis credere videbantur. Quidam eam patienter recipiunt, et forti devotione percurrunt, sed quia exterioribus dediti, intimae consolationis gratiam non requirunt, quasi in incertum, et velut in vacuum currunt. Tanquam [Col. 0387D] enim vas vacuum, sed signatum invenitur, quisquis velut virgo fatua exterius affligitur, interius oleum in vase non reponens, lampadis suae defectum experitur (Matth. XXV). Ille autem non in vacuum hanc gratiam recipit, qui de tribulatione proficiens, ex sententia cum Propheta dicere meretur: In tribulatione dilatasti mihi (Psal. IV). Et: Secundum multitudinem dolorum meorum in corde meo, consolationes tuae laetificaverunt animam meam (Psal. XCIII). Et cum Apostolo: Sicut abundant passiones Christi in nobis, ita et per Christum abundat consolatio nostra (II Cor. I). Et illud: Benedictus Deus qui consolatur nos in omni tribulatione nostra (ibid). Hanc etiam Dominus consolationem in Evangelio lugentibus repromittit; ad hanc requirendam Apostolus [Col. 0388A] nos hortatur, ac si diceret: Ad eam hortari vos possum, dare eam non possum; sed mitto vos ad illum qui ait: Clamavit ad me, et exaudiam eum: cum ipso sum in tribulatione, eripiam eum et glorificabo eum (Psal. XC). Ipse enim qui ait hoc per Psalmistam, ipse per alium prophetam dixit: Tempore accepto exaudivi te, et in die salutis adjuvi te (Isa. XLIX). Exaudivi deficientem a te, clamantem ad me, adjuvi laborantem te, levantem oculos non in montes, sed ad me, adjutorem in opportunitatibus, in tribulatione. Utcunque conanti et proficienti necessarium est, ut exaudiatur ad impetrandam veniam, ut adjuvetur ad inveniendam gratiam.

Ad hoc dicitur quadragesimale tempus esse acceptabile, et dies esse salutis (II Cor. VI); acceptabile [Col. 0388B] peccatoribus, ad obtinendam veniam peccatorum, ad destruendum regnum vitiorum; dies salutis, ad promerendam gratiam meritorum, ad percipiendam gloriam praemiorum; quoniam gratiam et gloriam dabit Dominus (Psal. LXXXIII). Qui ergo talia quaerunt, nemini ullam offensionem praebeant, nemini fiant lapis offensionis, aut petra scandali (I Petr. II); non fiant offendiculum infirmis exemplo suo, non fortioribus scandalum, altiora se quaerendo, vel fortiora praesumendo. Caveant scandalizare pusillos, caveant impedire robustos; ut secundum beatum Benedictum fortes habeant quod cupiunt, et infirmi non refugiant, ne vituperetur ministerium nostrum (II Cor. VI). Et quia non sufficit declinare a malo, vituperationem a proximo declinare, famam [Col. 0388C] ad proximum custodire; conscientiam puram Deo nos exhibere admonet Apostolus, dicens: Sed in omnibus exhibeamus nosmetipsos, sicut Dei ministros (ibid.). Si non possumus aliis temporalia ministrare, possumus nosmetipsos sacrificium Deo offerre, secundum illud: In me sunt Deus, vota tua (Psal. LV). Et: Apud me oratio Deo vitae meae (Psal. XLI). Et illud: Calicem salutaris accipiam, et nomen Domini invocabo. Vota Domino meo reddam (Psal. CXV). Bibimus autem hunc calicem, vel cum ipsi nobis membra mortificando dura imponimus, vel cum ab aliis irrogatas injurias aequanimiter sustinemus. Haec volens Apostolus distinguere, primo ponit, quae inferuntur ab aliis, quae sunt necessitatis victus et vestitus, angustiae timoris et solitudinis, [Col. 0388D] plagae, carceres, seditiones contra nos motae. Bene horum patientia dicitur multa, quia multae tribulationes justorum. Unde: Ostendisti mihi tribulationes multas et malas (Psal. LXX). Dehinc quae ipsi nobis imponimus, voluntarie Domino sacrificantes: quae sunt labores manuum, jejunia, vigiliae. Et quia corporis exercitatio ad modicum utilis est, ne in ea spei nostrae anchoram collocemus, ad interioris hominis renovationem per exterius exercitium faciendam, post praedictos labores mittit nos Apostolus, dicens: In castitate, quae est cordis, sicut continentia carnis, in scientia, in longanimitate, in suavitate, in Spiritu sancto, in verbo veritatis, in virtute Dei (II Cor. VI). Hi sunt fructus Spiritus, qui de [Col. 0389A] vinea bonae conscientiae colliguntur; hoc manna absconditum, quod nemo scit, nisi qui accipit. Qui autem accipit, non in vano animam suam accepit, non in vacuum cucurrit, nec in vacuum gratiam Dei recepit (ibid).

Attendenda est etiam in his verbis Apostoli quaedam interioris hominis virtutum distinctio. Aliter enim habentur virtutes in via, aliter habebuntur in patria. In via cum labore et interpolatione, in patria sine difficultate et mutabilitate. Has idem Apostolus virtutes futuri saeculi nominat; et eas etiam in praesenti haberi potius quam gustari asserit. Primo igitur virtutes viae ponit, dicens: In castitate, in scientia, in longanimitate. Vera castitas animae est super omnem creaturam Verbo adhaerere, [Col. 0389B] secundum illud: Perdidisti omnes qui fornicantur abs te. Mihi autem adhaerere Deo bonum est (Psal. LXXII). Fornicatur quippe a Deo, qui amori alicujus rei adhaeret propter seipsam; non propter, sed praeter Deum. Sed ad hujus felicis castitatis custodiam necessaria est scientia, ut qui hujusmodi est, sciat reprobare malum et eligere bonum (Isa. VII). Si existimando dicat bonum malum, et malum bonum; procul dubio nesciens inter ea eligere, a praedicta excidet castitate, approbando potius quam reprobando verum malum, et verum bonum fastidiendo potius quam eligendo; sicque a summo bono ad minus bonum decidendo; et quia scienti bonum et non facienti, peccatum est illi, necessaria est etiam longanimitas, nequando pusillanimitate [Col. 0389C] superatus judicet se homo, in eo quod discernendo probat. Ad haec obtinenda, quaerendum est animae spirituali Verbum Deus, cui consentiendo ad correctionem castificetur, quo illuminata ad cogitationem scientia impleatur, cui innitens, ad virtutem longanimis efficiatur. Volens autem Apostolus etiam futuri saeculi virtutes distinguendo subjungere praemittit, dicens: In suavitate, in Spiritu sancto (II Cor. VI). Est enim suavitas vitae praesentis, de qua legitur, quod non invenitur sapientia in terra suaviter viventium (Job. XXVIII). Talis enim suavitas muscarum morientium, solet potius exterminare suavitatem unguenti spiritualis. Suavitas autem quae est in Spiritu sancto, velut unctio docens de omnibus, sanat omnem languorem, omne taedium [Col. 0389D] et amaritudinem omnem explodit. In quibus autem, vel potius in quo consistat ista suavitas exprimendo subdividit, dicens: In charitate non ficta, in verbo veritatis, in virtute Dei. Charitas non ficta nec facta, ipse Spiritus sanctus est. Ipse nostrae in nobis charitatis est auctor, ipse factor, vel potius, fictor, qui solus novit figmentum nostrum.

Vel ideo merito ficta dicitur charitas nostra, quae habetur in via; quia videmus nunc per speculum in aenigmate, et potius umbra est illius charitatis, quae erit in patria, quam veritas. Quae igitur erit in patria, desiderari potest et praegustari in via, nullatenus possideri. Sic et verbum veritatis, imo Verbum veritas in via sub peregrini specie videtur et [Col. 0390A] auditur, in patria cognoscetur sicuti est; ibi etiam virtute Dei, imo virtute Deo fruentes beati sunt; non jam de virtute in virtutem ascendentes, sed uni summae et incommutabili virtuti inhaerentes; ejus participatione incorruptibiles facti et impassibiles. Una igitur et summa ibi virtus Deus est; ipse virtus, ipse veritas, ipse via, ipse omnia, et in omnibus Deus. Ipse virtus ad potentiam, ipse veritas ad notitiam, ipse vita ad laetitiam; et cum illic in beata vita, omnes beati Spiritus apparente gloria Domini satientur, hic interim cum difficultate et raptim eadem tantummodo praegustantur. Hic enim virtus in infirmitate perficitur. Hic de virtute in virtutem ascenditur, donec Deus deorum in Sion videatur. Hic Jacob luctatur cum angelo, et post [Col. 0390B] longam luctam vix tandem benedictionem meretur. Ex quo contra Deum et hominem fortis effectus, et etiam Israelis nomine insignitus tunc a se ipso deficere, et in se coepit et didicit infirmari. Quanto enim quis amplius dilecto suo inniti coeperit, tanto humanae virtutis pede destitutus, et velut claudicare se sentit. Sed quanto exterior homo corrumpitur, tanto interior de die in diem renovatur, et magis ac magis virtute ex alto induitur. In hunc modum secundum Apostolum ministrum Dei homo se exhibet: primo in tribulationibus per multam patientiam: dehinc in suavitate spirituali per exuberantem fervoris et devotionis fragrantiam. Sed plerumque contingit, ut quos adversitas non dejicit, nec prosperitas elevat, frequens tamen rerum alternatio, [Col. 0390C] et alterna vicissitudo perturbet. Unde et in Ezechiele rex Babylonis sedens in bivio sagittas commiscere legitur (Ezech. XXI); ut quos nec timore nocturno, nec sagitta volante in die nocere potest, saltem tentationum perplexione concutiat; quia et perplexi nervi Leviathan perhibentur. Hoc cognoscens Apostolus, cui Satanae astutiae ignotae non erant, etiam contra hoc praemunire et praemonere nos volens, subjungit, dicens: Per arma justitiae a dextris et a sinistris.

Haec vicissitudinum alternatio ipsi Domino nostro non defuit, ubi nunc a pueris et populo Hebraeorum: Hosanna, Benedictus qui venit in nomine Domini (Matth. XXI), nunc: Crucifige, crucifige; et sanguis [Col. 0390D] ejus super nos et super filios nostros (ibid. XXVII), ab eisdem audivit. Ipse etiam Paulus nunc ad tertium coelum raptus (II Cor. XII), nunc carnis stimulo colaphizatus tertio Dominum rogat, ut ab eo discedat, et minime exauditur. Alibi quoque nunc mente excedit Deo, nunc sobrius factus hominibus gaudet cum gaudentibus, et flet cum flentibus, infirmatur cum infirmantibus, et uritur pro scandalizatis; vinculis etiam coercetur, sed verbum Domini in eo minime alligatur; quin potius sapientiam loquitur inter perfectos. Aliquando quae retro sunt oblitus, et in sola anteriora se extendens, dicit: Vivo autem, jam non ego, vivit vero in me Christus (Galat. II). Sed nec sic quidem securus est, nec acquiescit altum sapere, sed timet; sciens quod [Col. 0391A] rex Babylonis, licet secundum Ezechielem (Cap. XXI) Sabbatorum otium non imitetur, et quasi frustra consuluisse oraculum exta perscrutando se ostendit, ipse tamen recordabitur iniquitates ad capiendum. Sed in his omnibus Christi milites superant, propter et per eum qui eos dilexit, et munivit armis justitiae a dextris et a sinistris. Quae autem sint haec arma justitiae, sive quae dextera, sive quae sinistra, psalmus praedictus sive inductus Apostolo per omnia concinens innuit, dicens: Scapulis suis obumbrabit tibi, et sub pennis ejus sperabis. Scuto circumdabit te veritas ejus; non timebis a timore nocturno, a sagitta volante in die. Cadent a latere tuo mille, et decem millia a dextris tuis (Psal. XC). Ubi enim ait Apostolus: In suavitate, in Spiritu sancto, [Col. 0391B] ibi Propheta dicit: Scapulis suis obumbrabit tibi. Quid enim scapulis Deum obumbrare homini, nisi suavitate Spiritus et infusione gratiae justum quemlibet a tentationum aestu protegere, quasi in abscondito faciei suae a conturbatione hominum abscondere? Unde et in alio psalmo idem Propheta gloriatur dicens: Obumbrasti super caput meum in die belli (Psal. CXXXIX). Et quia in scapulis onera portari solent, recte in scapulis Dei patientiae ejus et longanimitatis benignitas designatur, qua parvulos suos exspectans fovet et sustinet secundum illud: Expandit alas suas, et assumpsit eos, atque portavit in humeris suis (Deut. XXXII); et illud Isaiae Pueri eorum in humeris portabuntur (Isa. LXVI), [Col. 0391C] donec excrescentes in virum perfectum jam non solum portari non indigeant, sed et alios portare sufficiant. Pennae quoque talibus scapulis subnectuntur, quia quos longanimiter portat, etiam plumis spiritualium consolationum calefacit et informat, velut gallina refovens pullos suos sub alas, et velut aquila provocans ad volandum pullos suos, et super eos volitans (Deut. XXXII). Sed ne sub his pennis sperando, et latitando, homo securitate torperet, et semper crederet quiescendum, ubi Apostolus mittit nos ad arma justitiae, Propheta concinendo, et de pugna nos admonet dicens: Scuto circumdabit te veritas ejus. Homo quippe post intimam divinae gratiae consolationem, ad suam rediens infirmitatem, quam longe a veritate existat, et quantum bona [Col. 0391D] transitoria a veris distent bonis ipsa rerum experientia verius edocetur; et hac veritatis cognitione velut quodam scuto in superioribus lato, in inferioribus angusto circumdatus, communitur ad transitoria despicienda, velut ea quae non vere sunt et angusta sunt: et desideranda aeterna, quae vere sunt. Sic Petrus post angelicam visionem, et eductionem de carcere, et portae ferreae ultroneam apertionem, ad se tandem reversus dicit: Nunc scio vere (Act. XII). Alibi quoque post visionem lintei, in quo erant universa quadrupedia et serpentia, idem Petrus ad se reversus ait: In veritate comperi (Act. X). Ecce ibi se vere scire, hic in veritate comperisse se testatur, quae prius ignorasse non creditur; sed divina revelatione certificatus, divinae [Col. 0392A] veritatis scuto circumdatus esse ostenditur. Volens etiam propheta ostendere adversus quae scutum istud muniat, universa tentamenta quadruplici distinctione comprehendit dicens: Non timebis a timore nocturno. In quo recte concupiscentia carnis intelligitur quia, secundum Apostolum (I Tim. V), qui in deliciis est, vivens mortuus est. Sicut enim mors sensus carnis a praesentibus alienat, sic sopor carnalis voluptatis sensus animae ab aeternorum cognitione infatuat. Unde qui dormiunt, nocte dormiunt, et qui ebrii sunt nocte ebrii sunt; et ipsi fortissimi Israel accincti sunt gladio super femur suum, propter timores nocturnos. Sequitur: A sagitta volante in die, et per hanc non immerito superbiam vitae accipimus, quae maxime in die mundanae [Col. 0392B] prosperitatis solet obrepere. Quem diem Propheta non desiderasse fatetur. In negotio vero perambulante in tenebris, quod tertio loco ponitur, manifeste avaritiae negotiatio, seu oculorum petulantia exprimitur, quae nulla acquisitorum abundantia satiatur, quia, secundum Salomonem, non satiatur oculus visu (Eccl. I), et haec quidem a sinistris nos impugnant. Sed si scuto veritatis circumdamur, cadunt a latere nostro mille; et ne a dextris inermes esse videremur, subjunxit: Et decem millia a dextris tuis. Et forte non immerito per decem millia quae praedixerat, ab incursu et daemonio meridiano intelligi voluit. Daemonium namque meridianum non incongrue a Patribus interpretatum est, cum angelus [Col. 0392C] Satanae transfigurat se in angelum lucis. Cum enim ad perversa et manifeste mala hominem inclinare non potest, ad callida se vertit argumenta; et velut recta suadens, ad altiora se quaerenda, fortiora se scrutanda, sive etiam quaedam occulta ei revelando, plus sapere quam oporteat sapere, persuadet. Et haec tentatio recte meridiana dicitur, quando homo lucis nimietate offenditur, tantoque perniciosius nocet, tardiusque cavetur, quanto difficilius deprehenditur et discernitur rarius. Et licet tantum inter hanc et alias distet tentationes, quantum inter mille et decem millia, quantumque inter laevam et dexteram; tamen sicut scuto veritatis muniti mille superamus ad sinistram; sic gladium spiritus, quod est verbum Dei dextera tenentes, etiam [Col. 0392D] decem millia fugamus a dextra. Vivus enim Dei sermo et efficax, et penetrabilior omni gladio ancipiti, et pertingens usque ad divisionem animae ac spiritus (Hebr. IV), et quantumcunque spirituales et subtilissimas daemonum tentationes dividens et discernens. Et forte haec tentatio meridiani incursus in sequentibus ejusdem psalmi per aspidem designatur. Sicut enim aspis obturans aures suas ne vocem incantantium audiat; sic qui ista lucis transfiguratione ac boni simulatione decepti sunt, contra omnia saniora consilia et monita obsurdescunt. Nam reliquae forte tentationes in caeteris animalibus exprimuntur, ut in leone superbia vitae, in dracone concupiscentia carnis, in basilisco qui visu nocet, oculorum concupiscentia intelligitur; quae [Col. 0393A] si recte ita possunt intelligi, curioso lectori relinquimus.

Satis jam, nisi fallor, dictum est, in quibus Propheta et Apostolus conveniant: quomodo duo haec cherubim vultus mutuos ad se ipsa habeant. Nunc jam dicendum videtur, quomodo versis vultibus in propitiatorium evangelicae lectionis respiciant. Sed ne repetendo ea quae vel in Psalmo vel in Apostolo dicta sunt, lectorem oneremus aut paginam, ea breviter colligendo invenire in Evangelio studeamus. Volens siquidem Dominus Jesus incipere prius facere quam docere, secundum quod in Propheta et Apostolo supra dictum est, primo a patientia coepit; et primitus in patientia illarum tribulationum, quas sancti sibi imponunt, exerceri voluit, ut suo [Col. 0393B] nos exemplo doceret, non facile posse per patientiam superare alios, qui sibi ipsi non didicerit imperare, secundum illud: Melior est patiens viro forti, et qui dominatur animo suo expugnatore urbium (Prov. XVI). Hoc siquidem postea verbo docturus erat, et evangelizando dicturus: In patientia vestra possidebitis animas vestras (Luc. XXI); quia secundum beatum Gregorium, quando nobis ipsis dominari discimus, incipimus possidere quod sumus. Haec complere volens Dominus primo sibi solitudinis ac penuriae necessitatem, vastitatis eremi, horrorem jejunii ac famis cruciatum imposuit. Haec enim volentibus ad Deum redire, maxime in principio necessaria esse sciebat; primo ut fugiens homo, et declinans omnem commoditatem peccati, et [Col. 0393C] temporalium affluentiam, elongans maneat in solitudine; ne forte ipsa commoditate facilius recidivum incurrat; dehinc, ut non solum non habeat quod delectet, sed etiam sit aliquid in promptu quod horreat, ut terrenis affectibus ipso horrore mitigatis, sive etiam effugatis, libentius ac facilius coelestia requirat. Sic Psalmista cum elongasse fugiendo se dixisset, statim subjunxit: Exspectabam (Psal. LIV); quasi diceret: Ipsius solitudinis squalore et vastitatis horrore provocatus, ad exspectandam et expetendam consolationem divinam protinus me converti. Tandem etiam jejunio corporali affligendus est hostis, et corpus in servitutem spiritus redigendum, ut quanto exterior homo corrumpitur, tanto interior renovetur. Et haec dicta sint, pro eo quod [Col. 0393D] dictus est Dominus Jesus ductus esse in desertum a suo spiritu, et cum jejunasset quadraginta diebus et quadraginta noctibus, postea esuriisse. Sequitur: Et accedens tentator (Matth. IV); ac si diceretur: Praedicta a suo sibi spiritu imposuit; quae sequuntur, ab alieno sustinuit. Notissimae sunt, et a Patribus subtilissime disputatae, tres illae tentationes quae a tentatore Domino factae exprimuntur. Sed quomodo praedictis conveniant, ostendendum esse videtur. Ubi ergo dicenti sibi tentatori: Dic ut lapides isti panes fiant (ibid.), verbum sacrae Scripturae velut scutum veritatis opposuisse legitur, draconem conculcasse videtur. Antiqua siquidem fraude serpens antiquus, qua circa protoplastos usus est in paradiso, [Col. 0394A] Dominum aggressus est in deserto. Videns enim carnem homini proximam, imo individuam esse, primo quae carni placerent, et carnem oblectarent, proposuit; et carnis eos concupiscentia decipiendo prostravit. Ita et nunc Dominum esurire conspiciens; ipsam ejus famem volens sibi assumere adjutricem, ab appetitu carnis, ne dicam concupiscentia, eum tentare coepit, dicens: Dic ut isti lapides panes fiant. Ecce quam sit aptus poenitentiae locus desertum, manifeste apparet. Quia enim in deserto nec pomum invenit, quod placeret, nec aliud comestibile, quod famem propulsaret, ad lapides, qui deesse non poterant, se convertit, non sicut prius dicens in paradiso, eritis sicut dii (Gen. III), callidiore usus astutia facito inquiens sicut Deus.

[Col. 0394B] Ac si diceret: Si vere Deus es, potes; et si potes, debes vitam corporis, etsi non oblectare, saltem cibo necessario sustentare. Sed deprehensa est ab esuriente haec tanta fraus in deserto, quam advertere non potuerunt felices, et absque ulla necessitate, protoplasti etiam in paradiso. Gratias tibi, Domine Jesu, quia sicut per te ipsum semel draconem superasti, sic quotidie per tuos superare non cessas. Jam enim velut tanti capitis membrum quilibet parvulorum tuorum oculos habens in capite, tuo exemplo provocatus, tuo magisterio eruditus, tuo adjutorio confortatus, ejusdem draconis nequitiam, et astutiam cognoscit, conatum parvipendit. Sic sic obstetricante manu tua, de caverna fraudis, in qua usque ad te latuerat, eductus est coluber [Col. 0394C] tortuosus. Videns ergo se nihil proficere sub specie draconis, ad pellem se convertit leonis dicens: Haec omnia, scilicet regna mundi, et gloriam eorum, tibi dabo, si cadens adoraveris me (Matth. IV). Ecce sicut leo regem bestiarum se reputat, sic iste regnorum terrae se dominum superbe credit: quae tam facile se daturum, si adoratus fuerit, repromittit. Sed solo uno verbo facile reprobatus conculcatur et leo. Et leonem gentium vicit leo de tribu Juda, agnus draconem, columba basiliscum. Nam in hac secunda tentatione, non solum leonis arrogantiam, sed etiam in oculis basilisci insatiabilis aviditatis avaritiam intueor, ut in ostensione regnorum oculorum concupiscentia, in gloria eorum vitae superbia exprimatur. Nam illud quod sequitur, [Col. 0394D] statuisse illum supra pinnaculum templi, et dixisse: Si filius Dei es, mitte te deorsum, quia scriptum est: Angelis suis mandavit de te, et in manibus tollent te, etc. (Matth. IV); forte non incongrue ad aspidem et ad incursum et daemonium meridianum referri potest. Ubi quasi in angelum lucis se transfigurans, etiam testimonio Scripturae sacrae, quae sibi a Domino opposita fuerat, quod suaserat persuadere intendit. Verum Dominus a Scriptura sacra recedendum non esse nos docet; et pravum Satanae de Scriptura sensum alterius Scripturae oppositione refellit, dicens: Non tentabis Dominum Deum tuum (ibid.). Ac si diceret: Deum tentare velle convincerer, si de ejus gratia et promissione [Col. 0395A] confisus, supra hominem absque ulla necessitate vel utilitate praesumerem. Sequitur:

Tunc reliquit eum diabolus (ibid.). Quem enim aliquo istorum quatuor modorum non seducit; procul dubio illaesum confusus derelinquit. Et ecce accesserunt angeli, et ministraverunt ei (ibid.). Ubi in Apostolo post enumeratas varias tribulationum molestias, subinfertur: In suavitate, in Spiritu sancto (II Cor. VI), et multiplex deinceps distinguitur varietas gratiarum. Hic in Evangelio legitur: Et accesserunt angeli, et ministraverunt ei. Angelico namque ministerio manna divinae consolationis in praesentis exsilii deserto lugentibus et peregrinis, ac corde contritis, velut illis qui haereditatem capiunt salutis, ministratur. Sed istud divinae [Col. 0395B] suavitatis manna aliquando tentationem praecedit, aliquando comitatur, aliquando sequitur. Praecessit enim in Elia, cui dictum est: Comede, grandis enim tibi restat via (III Reg. XIX), et cum comedisset, in fortitudine ipsius cibi quadraginta diebus et quadraginta noctibus, absque omni cibo ambulando laboravit. Danieli in ipsa tribulatione oblatum est prandium, cum esset in lacu in medio Ieonum angelico ministerio per Habacuc prophetam allatum (Daniel XIV). Dominus vero noster, qui pro nobis tentandus advenerat, illud quod gravius est elegit, ut peracto jejunio, et devictis variis tribulationum tentamentis, tandem angelico ministerio frueretur, ut merito de eo dici posset: [Col. 0395C] Patientiam Job audistis, et finem Domini vidistis (Jac. V). Patientia siquidem Job multis praeventa est beneficiis, sed multiplicioribus remunerata. Unde ad solam patientiam ejus considerandam, non ad ipsius patientiae finem mittimur. Domini vero finem intueri monemur, qui proposito sibi gaudio regnorum mundi, et gloriae eorum, sustinuit crucem confusione contempta (Hebr. XII). Hic quoque spreto corporali cibo, angelicas delicias usque in finem aequanimiter exspectavit. His dictis de officio Dominicae, quae prima Quadragesimae dicitur, ut quousque ab initio Septuagesimae processum sit, plenius cognoscatur, breviter quaedam supradicta epilogari oportet, ut quae de Septuagesimae fine dicenda sunt, eis quae de ejus principio jam [Col. 0395D] dicta sunt, convenientius coaptentur.



TRACTATUS XVIII. RECAPITULATIO PRAEDICTORUM, DE SEPTUAGESIMA, ETC.

Duas quippe Septuagesimas historialiter Scripturae sacrae commemorant: primam videlicet temporum vel aetatum, quae ab Adam usque ad finem mundi protenditur, secundam annorum, quam filii Israel septuaginta annis in Babylonica captivitate peregerunt. In harum repraesentationem, et spiritualium cujuslibet animae sanctae profectuum significationem, Ecclesia duas celebrare Septuagesimas consuevit: unam hebdomadarum, quae septem disterminatur Dominicis; quarum ultima seu septima, [Col. 0396A] et quasi terminus, est Dominica qua cantatur, Laetare, Jerusalem; alteram dierum, quae finem habet et terminum in Sabbato, cum geminum Allelluia decantatur. Harum prima vitae activae profectum designat; quae in hac vita habet suam perfectionem, et ad consummationis finem proficiendo perducitur; ut completa hebdomada copulae Liae, tandem ad optatas Rachelis nuptias pertingatur. Secunda contemplativae vitae quietem significat; quae non tam septimanis quam diebus numeratur; imo nec diebus nec horis integris, quin potius horis dimidiis percipitur. Haec non nisi finito primo Pascha et initiato secundo connumeratur. Sed quia mistim istae sibi duae vitae, atque vicissim subserviunt, et alternatim sibi invicem succedunt, ut [Col. 0396B] nunc Lia Racheli, nunc Rachel Liae suum Jacob invideat, et nunc altera alteri nimia praeripiat aviditate; bene etiam istae duae Septuagesimae sic in Ecclesia celebrantur, ita sibi invicem connectuntur, ut non tam duae quam una videatur, et duas esse a paucissimis cognoscatur. Sed hoc sacramentum Ecclesiam Romanam latere non potuit; quae in universali Ecclesia frequentandum instituit. Et septimam primae Septuagesimae Dominicam, per quam activae vitae consummationem significari diximus, rosae aureae gestatione insignivit. Sed ipsius rosae mysterium minime parvipendendum, melius illi diei reservatur enucleandum, cui specialiter cognoscitur adaptatum. Interim de aliis Dominicis, [Col. 0396C] quae illam praecedunt, quod Dominus ministraverit disseramus, ne quae retro sunt obliti, in anteriora nos extendentes, ordinem praeposteremus. Primo igitur mundo renuntiantes, et de Aegypto vitae instabilis et tenebrosae exeuntes, fructus carnis velut septem illas Aegypti spicas tenues et uredine percussas abdicavimus, et fructus spiritus velut septem alias plenas atque formosas, in uno charitatis culmo amplectentes, sicque Decalogum spiritualiter intelligere et adimplere proponentes, Septuagesimam initiavimus. Secundo peccatis mortalibus plene renuntiare volentes, et in hoc angustias non modicas, et amaritudines ex ipsorum peccatorum consuetudine, et velut quorumdam Aegyptiorum persecutione sustinentes, miraculoso tandem Dei [Col. 0396D] auxilio ipsius amaritudinis ruborem et dolorem, velut quoddam mare Rubrum, non sine multo labore transivimus; et sic senario activae vitae decalogum adimplere studentes, Sexagesimam celebrare contendimus. Tertio non solum peccatis resistere, sed ipsis etiam corporeis sensibus imperare volentes, et sic voluntaria quinque sensuum mortificatione Decalogum adimplere curantes, Quinquagesimam jam mari transmisso celebrantes, exsultavimus. Et licet errantes in solitudine, in inaquoso, civitatem habitaculi non invenerimus; tamen per Mara transeuntes, et dulcoratae aquae haustu suavi delectati, tandem in Helim pervenimus, ubi palmas victoriae jam nostrum ipsorum facti victores invenimus: et [Col. 0397A] ipsius victoriae fructus percepimus dulciores. Sed nec ibi diutius morari valentes, eo quod nec fontes duodecim, nec palmae septuaginta, ad satietatem sufficerent, pertransire volentes eos qui circumeunt civitatem, transivimus in desertum Sin, ubi subtilius conscientiae amphoram perscrutantes, de exterioribus ad interiora, de visibilibus ad invisibilia, de sensu carnis ad spiritum jam spirituales facti pervenimus; et spiritu in desertum spirituale ducti, quatuor virtutum pennis Decalogum transvolantes, Quadragesimam cum Domino initiare, et manna coeleste degustare meruimus.

Bene autem haec in Sin, quod amphora dicitur, fieri incipiunt; ubi civitatem interioris hominis intrare volentibus occurrit homo amphoram aquae [Col. 0397B] bajulans: qui et coenaculum grande stratum, ubi Pascha paretur, ostendit (Luc. XXII). Quaerentibus enim Deum primo occurrit homo Deus, ut per hominem Deum ascendant ad Verbum Deum; et per Verbum Deum homines dii efficiantur, secundum illud ipsius Verbi verbum: Si illos dixit deos ad quos sermo Dei factus est, etc. (Joan. X.) Homo igitur iste, cui vult et quando vult, et quomodo vult, occurrit, et succurrit, et praecurrit. Occurrit quaerentibus, succurrit deficientibus, haesitantes praecurrit, et trepidantes, priusquam invocetur, dicens, ecce adsum. Mariae adhuc trepidanti, et corpus mortuum quaerenti, praecurrens apparuit; non tamen amphoram aquae bajulans, sed sicut hortulanus (Joan. XX); significans quod plura adhuc in ea [Col. 0397C] evellenda et disrumpenda restarent, quae hortulani ope, vel opera indigerent. Euntibus in Emmaus tristantibus et pene deficientibus succurrens apparuit, sed sicut peregrinus (Luc. XXIV), non aquae amphoram bajulans. Omnes hi adhuc exterioribus dediti, foris eum inveniunt, foras deosculantur, et exteriora dona ab eo percipiunt. Solis intra cubiculum intrare conantibus, et jam lectuli secretum, et Sabbati otium quaerentibus, quod est velle celebrare Pascha, occurrit amphoram aquae bajulans. Sed quia divisiones aquarum apud eum sunt, et divisiones gratiarum ex diversis ipsius fontibus emanant, non unam semper aquam continere credenda est amphora ipsius, sed quam cuique noverit esse [Col. 0397D] necessariam, pro sua voluntate propinat. Alii aquam refectionis, alii aquam salientem in vitam aeternam, alii aquam Siloe, quae fluit cum silentio; alii aquam egredientem de templo, alii aquam fontis patentis in ablutione domus David et menstruatae, alii aquam fontis signati, alii aquas fontis et putei, quae fluunt impetu de Libano. Omitto aquam cisternae, et fluenta putei viventis, quae foras derivantur, et dividuntur in plateis; sed et aquas Jordanis, quae Naaman septies mersum in eis mundant a lepra (IV Reg. V). Aquas quoque Mara, aquas Helim, quae sunt lacrymae poenitentium et baptisatorum: quae omnes extra sunt, et ante spiritualem Quadragesimam percipi solent. Earum autem quas praediximus, noster Moyses, qui ex aqua dicitur, quia de Spiritu sancto [Col. 0398A] conceptus, quando vult, amphoram suam implet, et sicut vult singulis exhibet, dividens singulis prout vult. Et quia longum esset de omnibus disserere, illius ipsius aquam ardenter sitiamus, quam qui biberit, non sitiet in aeternum. Ipsa est aqua charitatis, de qua ait evangelista, quam accepturi erant credentes in eum (Joan. VII). Hanc nobis quam Dominus in humana conversatione velut in vase fictili exhibuit, et quotidie proficientibus exhibere non cessat; suam eis infundens charitatem, ad suam eos invitans intuendam, et imitandam conversationem, dicens: Pone me ut signaculum super cor tuum, ut signaculum super brachium tuum, quia fortis est ut mors dilectio (Cant. VIII). Si hujus aquae effectus et proprietates libet inquirere, [Col. 0398B] invenimus eam mundativam, refrigerativam, speculativam. De primo legitur: Lavabis me et super nivem dealbabor (Psal. L). Et illud: Lavamini, mundi estote (Isa. I). De secundo: Mitte Lazarum ut intinguat extremum digiti sui in aquam, ut refrigeret linguam meam, quia crucior in hac flamma (Luc. XVI). De tertio: Super aquam refectionis educavit me (Psal. XXII). De quarto: Movebatur aqua, et sanabatur unus (Joan. V). De quinto: Lacrymis meis stratum meum rigabo (Psal. VI). Et Salomon exstruxisse legitur piscinas aquarum, ut irrigaret silvam lignorum germinantium (Eccle. II). De sexto: Aquae Jordanis sanctificatae sunt (Ecclesia). De septimo Salomon: Sicut in aquis resplendent vultus prospicientium, ita [Col. 0398C] corda hominum manifesta sunt prudentibus (Prov. XXVII). Et in Cantico canticorum: Oculi tui sicut columbae super rivos aquarum; quae lacte sunt lotae, et resident juxta fluenta plenissima (Cant. V). Columbae enim in aquarum rivulis non solum suos vultus, sed et accipitris speculantur, ut a longe visum levius effugiant. Omnes istos effectus et proprietates, in charitatis aqua facile diligens lector reperiet. Ipsa siquidem est fons vivus, cui non communicat alienus. Ipsa aqua viva, quam Dominus Samaritanae promittit (Joan. IV). Imo aqua viva, de qua dicit Apostolus: Mortui enim estis, et vita vestra abscondita est cum Christo (Coloss. III). Haec vita mortificat et vivificat; mortificat [Col. 0398D] mundo, quia valida est ut mors; vivificat Deo, quia qui manet in charitate, in Deo manet, et Deus in eo (I Joan. IV). Haec quia quatuor praeceptis concluditur, illis scilicet: Diliges Dominum Deum tuum ex toto corde tuo, et ex tota anima tua, et ex tota virtute tua; et proximum tuum tanquam te ipsum (Deut. VI; Matth. XXII); et in ipsis quatuor tota lex pendet et prophetae (Luc. XXIII), merito quadragesimali tempore figuratur, ut ille solus recte Quadragesimam dicatur celebrare, qui charitatem dictis et operibus studuerit ostendere. Sic enim infra geminam, quam praediximus Septuagesimam, Quadragesima concluditur; sic activae et contemplativae vitae pennis charitas proficiens, et proficiendo se in anteriora extendens, in finem dilatatur.

[Col. 0399A] Unde et ferculi Salomonis, ascensus purpureus, reclinatorium aureum, media charitate constrata describuntur (Cant. III). Quod ibi per ferculum, in Evangelio per coenaculum grande stratum (Luc. XXII) reor significari. Ferculum enim sive coenaculum, cor est divina contemplatione sublimatum et illustratum; quod ascensum habet purpureum laboriosae actionis, et grande est multiplicitate boni operis; quod ex coelestis desiderii charitate, velut quodam excellentiori et eminentiori ornamento consternitur, ut tandem in reclinatorio aureo divinae sapientiae suaviter repausetur. Sic igitur Quadragesima inter duas Septuagesimas medium locum tenet; sic per charitatem inter activam vitam et contemplativam quasi inter medios cleros dormiens, per [Col. 0399B] activam exercetur sub se, per contemplativam elevatur supra se. Per exercitium boni operis elevatur ab imis, per studium contemplationis commoratur in summis; et quanto charitas dilatatur in opere, tanto postmodum suavius delectatur in contemplatione. Ex fructu enim boni operis charitas promeretur, unde per gustum contemplationis postea remuneratur. Est igitur charitatis meritum patientia laboris, et tribulationis praemium cognitio veritatis. Si quis igitur aspirat ad praemium, prius procuret meritum. Si quem delectat complexus veritatis, prius eum exerceat via laboris. Si quis suaves fructus desiderat percipere charitatis, non abhorreat asperitatem corticis, nec refugiat amaritudinem radicis; [Col. 0399C] quoniam justus ut palma florebit, et sicut cedrus Libani multiplicabitur (Psal. XCI). Si cui igitur libet ex sententia dicere: Ascendam in palmam, et apprehendam fructus ejus (Cant. VII), sciat a radice incipiendum esse; quoniam juxta Apostolum, rami et caetera quae in arbore sunt, radicem non portant, sed portantur a radice (Rom. I).

Quaerendum igitur nobis est, quae sit haec radix, a qua stipes, rami, fructusque procedunt. Tria siquidem sunt praecepta charitatis, dilectio Dei, dilectio proximi, et dilectio sui. Ubi enim dicitur: Diliges proximum tuum sicut te ipsum (Matth. XXII), ostenditur quod primo debeat homo recte diligere seipsum. Non enim recte diligit se, qui diligit iniquitatem; sed procul dubio secundum Prophetam, [Col. 0399D] odit animam suam (Psal. X). Ut ergo recte se diligat, oportet quod perfecto odio oderit vitia sua, deponens: Omnem malitiam et omnem dolum, et simulationem, et invidiam, et omnes detractiones (I Petr. II); et si quid est aliud, quod charitati adversetur. Hoc primum mandatum, scilicet dilectio sui, primum non dignitate, sed ordine, non incongrue radix intelligitur charitatis; ex qua prodeunt [Col. 0400A] stipes fraternae dilectionis, qui in multiplices ramos bonorum operum dilatatur; fructus divinae dilectionis, qui tandem post multas tribulationes et ascensiones in valle lacrymarum dispositas, per cognitionem veritatis a mundicordibus suavissime degustantur.

Et notandum quod haec ita sibi connexa sunt, ut nec fructus sit sine stipite, nec stipes vivat sine radice. Vitam autem radici vel stipiti neque qui plantat tribuit, neque qui rigat; sed solus incrementum dans Deus (I Cor. III). Sic nec amor Dei verus in homine est, sine amore proximi; nec amor proximi purus sine amore sui; sed nec amor sui rectus, nisi aliquo Dei amore et cognitione vivificetur, et quasi animetur. Cognitio enim veritatis quasi quaedam [Col. 0400B] est anima charitatis, ut quantum cognoscitur veritas, tantum ametur, et quantum proficit quis in amore, tantum dilatetur in cognitione; quia amor ipse notitia est. Veritatem autem primo cognoscit homo in seipso per humilitatem; deinde in proximo per compassionem; tandem in ipsius natura veritatis per revelationem. Ecce quomodo ubique charitas veritatis cognitione animatur et vivificatur. Ut enim homo recte se diligat, necesse est ut sine fallacia se cognoscat. Ut proximum veraciter diligat, necesse est ut cognoscendo ejus infirmitatem, ei compatiendo condescendat. Ut Deum pure diligat, necesse est ut naturae Dei puritatem mundo corde, quantum in hac vita fieri potest, videat et cognoscat. His finibus concluduntur, et consummantur praedictae [Col. 0400C] Quadragesimae et Septuagesimae cursus, ut spiritualis Quadragesimae finis sit et consummatio in Dei dilectione, finis Septuagesimae, quam contemplativam vitam diximus, sit in Dei cognitione. Nam proximi dilectio in ea forte parte Quadragesimae commendatur, quae dicitur, Dominica in passione, ut tunc merito accingat se homo ad diligendum proximum in Christo, cum audire et considerare coeperit, quanta fecit et passus sit Christus pro eo. Tempore autem reliquo spiritualis Quadragesimae quod praecedit, manifeste ostenditur homini quo ordine procedere et proficere debeat in amore et cognitione sui. Primo igitur convenit homini scire quid sit ex culpa; deinde quid sit ex gratia; tertio [Col. 0400D] quid sit ex natura. Primum quidem initio Quadragesimae convenire videtur, secundum tertiae Dominicae; nam secunda Dominica, Dominica vacans appellatur, et proprio officio a prima institutione Quadragesimae vacasse invenitur. Tertium vero quartae Dominicae, quae media Quadragesimae dicitur, manifeste congruit, in qua Laetare Jerusalem decantatur [(6) 3Kb] , et spiritalis gaudium libertatis tam verbis [Col. 0401A] quam signis delectabilibus commendatur: quae omnia suis in locis prout Deus ministraverit plenius [Col. 0402A] exprimentur. Primum igitur de primo prosequimur.




ANNO DOMINI MCLXXXVIII
BALDUINUS CANTUARIENSIS ARCHIEPISCOPUS




[Col. 0401]
NOTITIA
D. Bertr. TISSIER, Biblioth. Patrum Cisterc., Bonofonte, 1662, fol. V, p. 1.

Venerabilis Balduinus, cognomento Devonius, natione Anglus, Oxoniae humili loco natus, a Bartholomaeo Oxoniensi praesule magistris traditur, litteris imbuendus. Qui cum progressum non mediocrem in artibus liberalibus atque in theologia fecisset, ejusdem Ecclesiae archidiaconatu ornatus est: verum religiosae vitae studio incensus, in coenobio Fordensi ordinis Cisterciensis monachi habitum induit, deinde ejusdem loci abbas eligitur: post in Vigorniensem episcopatum, ac demum in Cantuariensem archiepiscopatum evehitur anno aerae Christianae 1184. Pallio et legatia Angliae honoratur a Lucio III. In congregatione procerum facunda oratione adversus Saracenos arma simul et commeatus Christianis persuasit: crucis et ipse tesseram assumpsit, et quosdam ex abbatibus Cisterciensibus sibi socios adjunxit. Oeneum nobilem virum, olim a S. Thoma excommunicatum, exhumari et in mare abjici jussit. Paci inter Galliae et Angliae reges firmandae arbiter cum quibusdam aliis praelatis designatus est. In Syriam tandem trajecit, et Saracenos ingenti clade prostravit. In eadem regione moriens, pecuniam quam congregaverat, in usum sacrae militiae distribuendam legavit. Haec noster Angelus Maurique in Annalibus, ex auctoribus Vitae ejusdem. Multa scripsit quae ab Arsfeldio, Vitae ejus praecipuo scriptore, Pitsaeo, eodem Manrique, et aliis recensemus.

Scripsit adhuc abbas ad Bartholomaeum, episcopum Oxoniensem:

De corpore et sanguine Domini, librum unum. Magnum, et profundum novi verique. Manuscriptum Oxoniae in collegio Lincolniensi. Et existimo, idem opus esse quod habetur manuscriptum Cantabrigiae, in collegio Sancti Benedicti, sub his titulis:

De sacramento altaris; vel De inaestimabili sacramento veteris, et novi Testamenti, manuscript. etiam Lovanil in collegio Societatis Jesu.

    De sacramentis Ecclesiae, librum unum: Reverenda nomina Magistri.
    De commendatione fidei, librum unum: Omnia foedera societatis humanae.
    De orthodoxis dogmatibus, librum unum: Doctrina sanctorum conciliorum.
    De sectis haereticorum, libros duos: Mysterium fidei Christianae.
    De unitate charitatis, librum unum: Institutio vitae communis.
    De amore, librum unum: Fortis est, ut mors, dilectio.
    De sacerdotio Joannis Hircani, librum unum: Genus magni Herodis.
    De eruditione Giraldi, librum unum: Opus tuum, archidiacone, quod.
    Sermonum triginta trium, librum unum: Candidiores nive, nitidiores.
    Super historiis Regum, libros quatuor.
    Contra Henricum Wintoniensem, librum unum.
    De commendatione virginitatis, librum unum.
    De angeli nuntio, librum unum.
    [Col. 0403] De cruce, librum unum.
    De mythologia, librum unum.
    Carmen devotionis, librum unum.
    Epistolarum librum unum. Et alia multa.


Hactenus scripta, quae sola Balduinum insignem virum, vel si cuncta alia defecissent, facile nobis probant.

Praecipua sunt quae primo loco referuntur, et quae nunc in lucem edimus: scilicet Sermones, seu potius tractatus diversi, quorum primus hoc habet initium, Sacramentum Dominici corporis et sanguinis. Sequitur liber De commendatione fidei; demum opus De corpore et sanguine Domini, quod Bartholomaeo Oxoniensi Mecaenati suo nuncupavit. Falluntur autem qui quasi diversorum opusculorum principia ponunt verba, Magnum et profundum, etc., et ista Reverenda nomina, etc., cum haec sint verba praefationis, illa autem initium libri seu tractatus praefationem sequentis. Habentur autem haec opuscula in Claravallensi bibliotheca, excepto illo quod est De commendatione fidei, quod in Longi-pontana cum aliis habetur, eleganti charactere exaratum.




[Col. 0403]
BALDUINI CANTUARIENSIS ARCHIEPISCOPI TRACTATUS DIVERSI.



TRACTATUS PRIMUS. DE SANCTISSIMO SACRAMENTO EUCHARISTIAE.

[Col. 0403A] Sacramentum Dominici corporis et sanguinis pro sua dignitate et reverentia dignum est a dignis digne tractari, digne confici, digne percipi, digneque dispensari. Magna et inaestimabilis est dignitas hujus sacramenti; et quis poterit ad eam? Magna est supra omnem modum intelligentiae nostrae, supra omnem mensuram capacitatis nostrae. Magnum est utique pretium mundi, pretium sine pretio, pretium impretiabile, quod nulla aestimatione taxari potest. Magnum, inquit Apostolus, pietatis sacramentum, quod manifestatum est in carne, justificatum est in spiritu, apparuit angelis, praedicatum est gentibus, creditum est in mundo, assumptum est in gloria (I Tim. III). Sacramentum hoc sacrificium est veritatis: nil in eo fictum, nil in eo simulatum, nil fucatum, [Col. 0403B] nil magicis praestigiis adumbratum, sed vera sinceritas, et sincera veritas: veritas in eo quod patet, veritas in eo quod latet. Patet visibilis et vera species panis [(1) 1Kb] . Ante consecrationem quidem est ibi vera substantia panis: sed in consecratione potenti virtute verborum transsubstantiatur et mutatur in veram carnem Christi; post consecrationem totus Christus sub specie visibili absconditus est, qui posuit tenebras latibulum suum. Ad quem propheta loquitur dicens: Vere Deus absconditus tu es, rex Israel Salvator (Isa. XLV). Absconditus fuit Christus ab initio in sinu Patris; absconditus fuit post idem in forma servi, quam assumpsit; absconditus est et [Col. 0404A] nunc in sacramento, quod ipse instituit. Absconditum in sinu Patris fides invenit; absconditum in homine fides nihilominus invenit, invenit et ipsa fides in sacramento absconditum. Magna virtus fidei magnam habet familiaritatis gratiam apud Deum. Ubi ubi invenerit, accessum habet ad eum, et quodam domestico familiaritatis ausu ipsa penetralia ipsumque cubiculum irrumpit. Non arcendam se putat ab iis qui custodiunt atrium, non ab ostiariis, non a cubiculariis: secura ingreditur, et mysteriis consiliorum Dei confidenter, sed reverenter, sese adjungit. Et quid mirum, si Deus consilia sua fidei fidelium suorum committit? Nonne reges et principes populorum fidelibus suis consiliorum suorum [Col. 0404B] mysterium communicant? Fidelis est Deus et absque iniquitate (Deut. XXXII); et fideles amici sine iniquitate, qui fidem sibi servant et in fide serviunt. Omnia opera ejus in fide (Psal. XXXII); et absque fide impossibile est ei placere aliquid (Hebr. XI). Tentat autem Deus fideles et electos suos, ut inveniat eos dignos se. Tentat et fidem eorum, tentat et spem, tentat et dilectionem. Sed de fide nunc agitur, quae multis modis a Deo tentatur, et in hoc sacramento maxime ad probationem exercetur. Decrevit Deus aeterno consilio in morte unigeniti Filii sui mundum salvare, et in mundum Salvatorem et salutem mittere, nec aliam salutem quam ipsum Salvatorem. Quod decrevit, hoc et promisit, et consilium [Col. 0405A] suum fidelibus suis revelavit. Acquievit fides sanctorum, crediderunt, exspectaverunt promissionis impletionem. Deus autem distulit Christum suum. Quare distulerit, secreti sui conscius est, ipse novit. Interim autem exercebatur fides justorum. Quod promisit Deus, hoc ad probationem fidei multis modis voluit adumbrare, et variis rerum significationibus et sacrificiorum figurari. Verus enim illa legalium sacrificiorum solemnitas per legem instituta, et a prophetis approbata, quaedam fuit factae promissionis quasi rememoratio, et futurae completionis mystica significatio; ut res mirabiliter promissa, et mirabiliter post futura, testimonium habens a lege et prophetis, in jugi sacrificiorum frequentatione a memoria nunquam excideret. In his quippe [Col. 0405B] futurorum signis fides exercebatur ad divini honoris obsequium; ne otio languens, a fervore suae devotionis tepesceret, et a spe suae exspectationis oblivionis accessione deficeret.

Et si fidelis quispiam secum tractaret quid sibi volunt haec, pietas devotionis semper haberet certum quod in conscientia fidei maneret occultum. Et haec quidem sic erant, donec umbra cederet, veritas succederet. Venit enim qui venturus erat, venit Sanctus Israel, factus est homo, in terra visus est, cum hominibus conversatus est (Baruch III). Notas fecit mundo vias vitae, et impleta dispensatione pro qua venerat, ascendit in coelum, ubi et nunc est, ad dexteram Dei sedens. Antequam in coelum ascenderet, [Col. 0405C] ne discipuli, caeterive fideles post futuri de ipsius auxilio subtracta oculis eorum corporali praesentia, diffiderent vel desperarent, consolatus est eos, dicens: Ecce ego vobiscum sum usque ad consummationem saeculi (Matth. XXVIII). Ergo nobiscum est noster Jesus. Cur nostrum non dixerim, qui nobis est? Filius enim datus est nobis. Nonnihil juris sibi vindicabat in hoc Jesu, qui ait: Ego autem in Domino gaudebo; et exsultabo in Deo Jesu meo (Habac. III). Hic noster Jesus, cum quo Deus omnia nobis donavit, non sustinet nobis abesse; in tantum nos amat, sicut ipse qui est Patris sapientia ait: Deliciae meae esse cum filiis hominum (Prov. VIII). Nobiscum fuit in carne positus, antequam moreretur pro nobis; nobiscum fuit et in morte, quantum ad [Col. 0405D] praesentiam corporis de terra nondum sublati; nobiscum post mortem in multis argumentis discipulis apparens; nobiscum est etiam nunc usque ad consummationem saeculi, donec simus nos cum illo; quia semper cum Domino erimus. Ecce quantum nos amat Jesus. Neque mors, neque vita potest eum separare a nobis in charitate qua nos diligit. Propterea neque mors neque vita debet nos separare a charitate ipsius. Quis enim diligendus est. si ille non est? Imo quis ita nobis diligendus est, ut ille? Nam, ut caetera taceam, si non simus ingrati et maligni, hoc sufficere debet, quod ipse diligit nos. Nil autem magis debetur amanti quam vicissitudo amoris; et qui amat vult amari; et hoc justissime quidem. At qui amari vult, et amare non vult; mirum, [Col. 0406A] si vel suo judicio absolvitur, ne iniquus sit. Vero autem judicio, qui amantem non amat, et ipse indignus est amari. Qui vero Jesum non amat, suo magno periculo hoc facit, dignus exsecratione et maledictione Apostoli dicentis. Si quis non amat Dominum nostrum Jesum Christum, sit anathema, Maranatha (I Cor. XVI). Econtra idem precatur dicens: Gratia cum omnibus qui diligunt Dominum nostrum Jesum Christum in incorruptione (Ephes. VI). Jesus quidem prior dilexit nos; et ne non diligatur a nobis, semper est nobiscum usque ad consummationem saeculi. Dominus virtutum nobiscum, susceptor noster Deus Jacob (Psal. XLV). Ex quo Deus Jacob supplantatoris et luctatoris susceptor noster factus est, nostram carnem suscipiens, Dominus virtutum nobiscum [Col. 0406B] est; sicut ipse de justo ait: Cum ipso sum in tribulatione (Psal. XC): et justus ad eum. Si ambulavero in medio umbrae mortis, non timebo mala, quoniam tu mecum es (Psal. XXII). Nobiscum est Emmanuel adversus eos qui tribulant nos, et qui gratulantur malis nostris. Nobiscum est in necessitatis articulo, in protectionis auxilio, in omni consolationis et subvectionis beneficio. Et his quidem modis fuit cum antiquis justis, nunc autem nobiscum per Incarnationis mysterium in communis naturae consortio. Nec hoc fine dilectionis contentus est Jesus, ut tantum nobiscum sit. Arctiori complexu nos stringit, et mirabiliter unit per communionis sacramentum, ut sit in nobis, et nos in ipso, [Col. 0406C] sicut ait: Qui manducat carnem meam, et bibit meum sanguinem, in me manet, et ego in eo (Joan. VI). Christus autem qui manet in nobis, vivit in nabis, juxta quod Apostolus ait: Vivo ego, jam non ego, vivit vero in me Christus (Galat. II). Quod si Christus vivit in nobis, et spiritus Dei habitat in nobis; et juxta eumdem Apostolum, Si quis spiritum Christi non habet, hic non est ejus. Si autem Christus in nobis est, corpus quidem mortuum est peccato; spiritus vero vivit propter justitiam. Si autem spiritus ejus, qui vivificavit Christum a mortuis, habitat in nobis; qui suscitavit Jesum Christum a mortuis vivificabit et mortalia corpora nostra, propter inhabitantem spiritum ejus in nobis (Rom. VIII). Et ipse Dominus ait: Qui manducat meam carnem, et bibit meum sanguinem, [Col. 0406D] habet vitam aeternam (Joan. VI).

In hoc itaque sacramento vita nostra abscondita est cum Christo in Deo. Hic abscondita est vita aeterna, et salus vera, quae antiquis promissa est, et nobis data est: quae revelabitur in nobis, cum venerit Deus glorificari in sanctis suis, et admirabilis fieri in omnibus qui crediderunt. Magnificavit Dominus facere nobiscum quod antiquis promisit, ex magna parte jam nobis exhibuit. Exhibita est nobis in hoc sacramento veritas antiqui consilii, de quo propheta dicit: Domine, consilium tuum antiquum fiat verum. Haec est veritas promissionum Dei, veritas signorum, veritas sacrificiorum, veritas umbrarum et figurarum.

Denique haec est ipsa veritas Christus, qui dicit: [Col. 0407A] Ego sum veritas (Joan. IV). Hanc veritatem ignoravit Pilatus dicens: Quid est veritas, et exivit foras (Joan. XVIII). Qui exivit foras, foris maneat; et infidelis si discedit, discedat. At nos ne foris maneamus, ne sit portio nostra cum infidelibus, intremus in sanctuarium Dei, apud quem non est impossibile omne verbum, cujus sermo omnipotens est, et semper verax est, cui semper subest, cum voluerit, posse. Sufficit nobis ad fidei hujus testimonium, Christum, qui est Dei virtus et Dei sapientia, discipulis suis dixisse; Accipite; hoc est corpus meum (Matth. XXVI). Si humana sapientia in corde nostro remurmurat, murmurationem ejus fidei pietas compescat. Exhibeamus honorem verbis Dei in humilitate fidei; deferamus tam venerabili sacramento, [Col. 0407B] tamque excellenti gratiae omnem reverentiam, in munditia manuum et puritate vitae. Hoc enim pignus dilectionis suae benignissimus Jesus nobis reliquit, cum veniret hora ejus, ut transiret ex hoc mundo ad Patrem; volensque probare fidem et charitatem suorum, quasi quemdam locum certaminis in hoc sacramento posuit, in quo exerceantur, quos probari voluit.

In primis fides divina et humana ratio compugnant, et hoc agitur inter eas, ut altera alteri oculum eruat, nec est finis hujus pugnae extra alterius excaecationem. Habet enim humana ratio oculum suum, habet fides suum. Oculus quidem rationis lippus est, et saepe visibilia et prope posita videre [Col. 0407C] non potest. Oculus autem fidei acutus est: quo invisibilia Dei intellecta conspiciuntur. Circa virtutem hujus sacramenti mens hebet, oculus rationis caligat, omnis sensus corporis obtunditur. Manus curiosa et in contrectatione sedula, nulla sua diligentia explorare potest, nisi ea quae hujusmodi panis esse solent. Experientia gustus, et oculorum intenta contemplatio, per saporem et colorem, superscriptionem et formam, caeterasque circumstantias, cogitationi suggerunt, quia panis est, et non caro. Ratio consulta respondet quod carnalibus cogitationibus persuasum habet, et corporeis sensibus exploratum. Oculus enim humanae rationis invisibilia Dei comprehendere non potest, nisi collyrio gratiae inungatur, veroque lumine illustretur, de [Col. 0407D] quo scriptum est: Praeceptum Domini lucidum illuminans oculos (Psal. XVII). Si oculus tuus, inquit Dominus, scandalizat te, erue eum, et projice abs te (Matth. XVIII). Hoc de oculo humanae rationis non inconvenienter intelligitur, qui pietati fidei saepe scandalum est, sed, cum scandalizat, eruendus est. Melius est enim unum oculum sanae fidei habentem ingredi ad vitam, quam duos oculos habentem, alterum fidei, alterum humanae rationis, mitti in gehennam. Quasi duos nempe oculos habet, qui humana sapientia ducitur et fidem ex ea tantum parte recipit, ubi humanis rationibus consentanea esse videtur. Fides autem nostra majus testimonium habet, quam ab humana ratione. Subnixa est divina auctoritate, quae quidem summa ratio est, [Col. 0408A] omnem humanam rationem incomparabiliter superans. Nec certius habendum est, quod humana ratio cordi suggerit, quam quod spiritus Dei, qui suggerit omnem veritatem, et occulta inspiratione submittit. Revelat enim aurem cordis, lenique susurrio simplicitatem pietatis, et mysterium fidei loquitur, et cum simplicibus sermocinatio ejus. Et qui est ex Deo, verba Dei audit. Non caro et sanguis, non carnalis sapientia, et animalis sensus, revelavit Petro mysterium fidei, sed Pater coelestis, qui est in coelis. Subnixa est ergo fides nostra veritate, principium habens ab ipso veraci Deo, cui dictum est: Principium verborum tuorum veritas (Psal. CXVIII). Non enim fallit Deus, quia summa veritas est; non fallitur, quia summa sapientia est; [Col. 0408B] non infirmatur, quia summa virtus est. Quidquid dixerit vel praedixerit, hoc et fiet. Cui tam promptum est facere, quam dicere, ut fiat. Sicut tractavit, sic erit; omne consilium ejus stabit. Et si ipse decreverit, quis poterit infirmare? Subnixa ergo debet esse fides nostra certitudine: non enim conjecturis errat, non ambigit, quasi de re dubia; non haesitat, quasi de re incerta; non titubat, non vacillat, non fluctuat,: sed stat supra firmam petram; supra fundamentum, quod nemo revocare potest, quod est Christus Jesus. Si fides est scientia salutis, cur non credatur habere certitudinem? Scio, inquit Job, quod Redemptor meus vivit (Job XIX). Scio, inquit Martha, quia quaecunque poposceris a Deo, dabit [Col. 0408C] tibi Deus (Joan. XI). Et de fratre loquens, Scio, inquit, quia resurget in novissimo die (ibid.). Scio, inquit Apostolus, cui credidi, et certus sum (II Tim. II). Idem de Abraham loquens, ait: Non haesitavit diffidentia, sed fide confortatus est, dans gloriam Deo, sciens quod quaecunque promisit Deus, potens est et facere (Rom. IV). Ergone conscientia fidei certitudinem non habet? Quis hoc dixerit, nisi qui non credit, vel qui tepide credit? Fides autem cum subnixa sit summa auctoritate, veritate, certitudine; auctoritate excludit fictionem, veritate errorem, certitudine dubitationem. Qui autem impie dubitat, proximus est infideli. A dubitatione enim coepisse videtur peccatum infidelitatis, et crimen apostasiae in homine. Cum enim accederet tentator ad mulierem, [Col. 0408D] a quaestione dubitationis bajula sic exorsus est: Cur praecepit vobis Deus ne comederetis? etc. (Genes. III.) Ut quaestio animum mulieris pulsavit, quasi afflata sibilo, et inflata veneno serpentis, tumuit, et haesit; et mox ad dubitationem cor inclinavit, dicens: Ne forte moriamur (ibid.). Dubitationem mente conceptam verbo dubitationis expressit, et sermonem, quem Deus dixerat, in dubium revocavit, et in corde mulieris quasi causa quaedam actitata est. Superba ratio mulieris, quasi judex sedebat pro tribunali, vel in cathedra pestilentiae. Sermo quem dixerat Deus quasi reus adducitur in medium, accusator accedit, sermonem reum mendacii defert, dicens: Nequaquam moriemini (ibid.). Perinde est, ac si diceret: Falsus est sermo comminatorius, [Col. 0409A] quo Deus mortem interminatus est. Tunc mulier quasi adhuc dubia nondum omnino impulsa ut caderet, sed nutabunda, similisque parieti inclinato, et maceriae depulsae (Psal. LXI), adhuc inter comminationem Dei et suggestionem diaboli quid crederet, nescia: interim respexit lignum, de quo agebatur; viditque quod bonum esset ad vescendum, pulchrum oculis, et aspectu delectabile (Gen. III). Blandiente aspectu ligni, valuit hoc totum quasi ad testimonium, pro parte, accusatoris. Nullum enim signum mortis apparuit in ligno, unde putaretur accusator falsum dixisse, vel Deus non falsum dixisse. Accessit ad hoc quod mulier naturaliter vitam amabat, quem serpens repromittebat; et mortem aeque non amabat, quam Deus intentabat. [Col. 0409B] Usum quoque vitae experta, et mortis inexperta, magis sequebatur, quo eam trahebant amor et experientia; et sic tandem victa extendit ad iniquitatem manum suam. Sic seducta est, et primum ad dubitationem, et a dubitatione ad infidelitatem perducta, ut falsum crederet, quod Deus praedixerat, sic persuasa est, ut a concupiscentia incipiens, et ad consensum perveniens, praesumeret, quod Deus interdixerat.

Interea superba ratio pro tribunali sedens, mulierem a metu mortis absolvit; nec Deum in sermonibus justificavit, sed superbo judicio falsi condemnavit: et sic mulier honorem fidei, quem verbis Dei exhibere debuit, ad gloriam tentatoris transtulit, [Col. 0409C] illi credens, Deoque non credens. Superba voluntas superbae rationi assidebat: quae honorem obedientiae Deo subtraxit, et per inobedientiam tentatori se sponte subdidit. Corrupta est itaque in muliere ratio per superbiam; quia de fide sermonis Dei dubitavit. Nam nefas est de verbis Dei dubitare, et impium est sermonibus ejus non acquiescere. Homo enim per judicium rationis et libertatem voluntatis ad imaginem et similitudinem Dei conditus, naturali aequitate in iis debet subditus esse Deo, ut semper velit illi subesse, a quo coepit esse; humilians rationem ante eum, ut credat omnibus verbis ejus; sic voluntatem, ut obediat omnibus praeceptis ejus. Pietas siquidem fidei rationem humiliat in homine, obedientia voluntatem. Superbia humanae rationis, [Col. 0409D] quae pietatem detrectat, et sub fide humiliari nescit, caecitas cordis est damnabilis, Deo odibilis, dum non acquiescit credere, quod non sufficit comprehendere. Cum Dominus illuminasset caecum natum, non credentes Pharisaei, magis excaecati sunt, et obscurati sunt oculi eorum ne viderent. At Dominus novitatem miraculi tanti contra eos intentans, dixit: Ego in judicium veni in hunc mundum, ut qui non vident videant, et videntes coeci fiant (Joan. IX). Ut qui non vident per superbiam, videant per humilitatis gratiam; et qui vident per superbiam, non videant per substractam gratiam. Sed in sequentibus addit: Si caeci essetis, peccatum non haberetis; sed quia dicitis quia videmus, peccatum vestrum manet (ibid.). Bona caecitas est, in seipso magna non videre, [Col. 0410A] et quae scire non licet, pie ignorare. Propterea in coelestibus mysteriis et divinis sacramentis omnis impia dubitatio a corde nostro procul pellenda est; omnis curiosa inquisitio compescenda est, ut fides, quae habet veritatis conscientiam, habet etiam piam ignorantiam. Incomprehensibilis enim est Dei sapientia: intra angustias humanae rationis coarctari non potest. In hoc ergo sacramento tota humana ratio sub pietate fidei humilianda est. Ita enim oportuit, et ordo nostrae reparationis hoc exigebat, ut imago Dei, quae per superbiam rationis deformata est, in ipso sacramento redemptionis nostrae per humilitatem rationis debeat reformari. Homo itaque rationem suam totam Deo humilians, de hoc sacramento id credat, quod Dominus instituit credendum, [Col. 0410B] dicens: Hoc est corpus meum (Matth. XXVI). Credat hoc firmiter, credat indubitanter, confiteatur fideliter. Si videtur impossibile juxta humanam rationem, si incredibile secundum humanam sapientiam, semper verum et certum maneat in conscientia fidei, propter divini sermonis reverentiam. Credat homo magis Deo quam sibi; credat se Deo, ne Deus non se credat illi. Credat spiritum suum Deo, ut sit creditus cum Deo spiritus ejus (Psal. LXXVII). Credat rationem suam Deo, et abneget semetipsum, et sicut audit a Deo, ita judicet, illum sequens, qui dicit: Ego sicut audio, judico (Joan. V). Christus itaque exemplum geminae utilitatis in se nobis exhibuit, in humilitate judicii et humilitate [Col. 0410C] voluntatis. De humilitate judicii scriptum est: Ego sicut audio judico. Et per prophetam dicit: In humilitate judicium ejus sublatum est (Isa. LIII). De humilitate voluntatis dicit: Non veni facere voluntatem meam, sed voluntatem ejus qui misit me (Joan. VI). Christus a se non est, nec a se operatur, sed a Patre, sicut dicit: Ego a me non possum facere qui quam (Joan. V). Sicut Filius a Patre est, ita a Patre habet judicare et velle operari; in his tamen Patris aequalis. Discat hinc homo, qui a se non est, sed a Deo factus est, nil a se judicare, sed a Deo; nil a se velle, nil a se operari, in iis maxime quae ad salutem operantur, vel cooperantur.

Sacrificium hoc, de quo nunc agitur, non solum sacramentum est ad sanctificationem, sed exemplum [Col. 0410D] in se continet ad imitationem. Sacramentum per mysterium fidei, exemplum ad formam vivendi. Sacramentum ad humilitatem voluntatis. Illis quidem prodest sacramentum, qui imitantur exemplum. Qui non imitantur exemplum, nec illis prodest sacramentum. Forma autem vivendi non solum hoc sacrificio praescripta est; sed in figura hujus sacrificii dudum praemonstrata fuit. In lege enim Moysi decima die septimi mensis solemnis hostia jubetur offerri, cujus caro crematur extra castra, et sanguis infertur in Sancta (Levit. XVI). Nam ut Apostolus ait: Quorum animalium sanguis infertur in sancta, horum corpora cremantur extra castra (Hebr. XIII). Dies autem afflictionis dies est propitiationis de peccato. Quomodo dies afflictionis dies [Col. 0411A] propitiationis est? Nunquid afflictio propitiatio est? Aut quomodo afflictio propitiatio non est, si omnis anima, quae non afflicta fuerit die illa, peritura est? Melius est utique, hac die affligi, quam perire de populo suo. Quorum animalium sanguis infertur in sancta, horum corpora cremantur extra castra. Qui enim noluerint hic per disciplinam affligi, horum animae non poterunt in coelum recipi. Tunc quippe sanguis in sancta infertur, cum anima in coelum suscipitur. Animam vero per sanguinem significari, frequens est in sancta Scriptura; et rationem hujus significationis ipsa Scriptura non reticet, dicens: Anima omnis carnis in sanguine est (Levit. XVII). Hinc Dominus ad speculatorem domus Israel, qui iniquo iniquitatem suam non annuntiat, per sanguinem [Col. 0411B] animam significans, dicit: Sanguinem ejus de manu tua requiram (Ezech. III). A necessitate Christianae disciplinae nemo excipitur, nemo excusatur; nulla conditio, nullus sexus, nulla provectior aetas, nullus ordo, nulla dignitas, nulla potestas. Omnis enim anima peribit, quae non affligitur die hac. Consonat huic quod in psalmo scriptum est: Apprehendite disciplinam, nequando irascatur Dominus, et pereatis de via justa (Psal. II). Periturus certe est qui disciplinam non apprehendit. Hinc Apostolus ait: Si extra disciplinam estis, ergo adulteri estis (Hebr. XI); non Christi estis, sed diaboli, qui adulter est, et sponsus non est. Per disciplinam autem compatimur Christo, sicut per poenitentiam compatimur proximo. Compassio autem misericordiae [Col. 0411C] semper benevola est, etsi per inopiam rei familiaris non semper benefica; ideoque in sola voluntate nonnunquam consistit. Nam ab operibus misericordiae excusatur, cui facultas non suppetit. At compassio disciplinae non nuda voluntate aestimanda est; sed reipsa et afflictionis experientia a professoribus Christiani nominis pro Christo suscipienda est. Nam quia in multis offendimus omnes (Jac. III), sicut nemo immunis est a culpa, ita nemo potest liber esse a poena; sed omnis qui offendit per culpam, debet poenam. At qui poenam debet, et non solvit, quasi qui dolos versat, debitum inficiatur.

Et, sicut in civilibus judiciis, ut cognitores litium [Col. 0411D] diffiniunt, lis quandoque per inficiationem crescit in duplum, ita et in divinis judiciis fit, nisi quod ii qui a Deo judicandi, non in duplum judicandi sunt, sed poenas dabunt in interitu aeternas, a facie Domini, et a gloria majestatis ejus. Dissimulatio autem poenitentiae, quasi quaedam inficiatio est poenae. Deus quidem peccata hominis dissimulat propter poenitentiam, sed homo poenitentiam dissimulat. Ex altera dissimulatione simultas nascitur, et processu temporis perpetuae inimicitiae sub pallio latentis odii inchoantur, et ita perseverant. Debitores sumus Christo, qui commune negotium omnium gerens, solvit pro nobis, sicut ipse dicit: Quae non rapui, tunc exsolvebam (Psal. LXVIII). Qualia solverit pro nobis, talia exigit a nobis; et quis poterit ea extorquere? [Col. 0412A] Quaedam magna summa passionum Deo debebatur pro liberatione generis humani. Et ut ait Beatus Augustinus, singuli debemus conferre ad hanc summam, donec collatione facta compleatur, Deoque solvatur. Possessores agrorum vel praediorum inferre solent in rempublicam vel fiscum certam pensionem, singuli pro quantitate possessionis suae. Ita et nos inferre debemus quasi in quamdam rempublicam debitum canonem passionum, unusquisque majorem vel minorem, pro modo virium suarum, et pro congruentia aetatis, dignitatis et ordinis. Quid enim justius, quam ut homo patiatur pro Christo, pro quo passus est Christus? Hinc Apostolus ait: Adimpleo ea quae desunt passionum Christi in carne mea (Coloss. I). Debitores ergo sumus, non [Col. 0412B] carni, ut secundum carnem vivamus. Si enim secundum carnem vixeritis, moriemini (Rom. VIII). Ecce intentata est sententia mortis in eos qui secundum carnem vivunt, sed nondum lata, adhuc per poenitentiam et disciplinam declinari potest. At cum fuerit lata, non per appellationem poterit suspendi occulta arte, vel tergiversatione vitari poterit, vel eludi. Christo autem pro nobis passo, non solum timori, sed et pudori nobis esse debet, si delicate vivamus, curam carnis in desideriis perficiamus. Nam si Dominus, et talis Dominus, in cruce pendeat, et pro servo pendeat, at servus malus plagisque dignus in deliciis agat, nonne confusione dignum est, nonne ridiculum est? Si Christus in cruce dicit: Sitio (Joan. XIX), et corda nostra gravantur quotidie crapula [Col. 0412C] et ebrietate, nonne turpe est, nonne probrosum est? Ut vulgo dici solet, non ex aequo partitus est ludus iste. Passio certe Christi nec ludus est, nec ludo similis. At nos vitam nostram ludo similem aestimamus, et artem quamdam ad ludendum compositam. Adhuc in mundo versamur, quasi in campo certaminis, ubi Christus Dominus noster occisus est. Quisquis ex hoc campo exierit, non habens in se nec plagam, nec tumorem, inglorius reputabitur. Et nos quidem livore ipsius sanati sumus (Isa. LIII). Domino pro nobis in acie occiso, si illaesi evadimus, si sani et integri corpore, nonne rei proditionis judicamur, reique mortis Christi? Rei mortis Christi fuerunt, et auctores mortis, et qui morti consenserunt [Col. 0412D] et ministri qui crucifixerunt. Reus quoque mortis Christi quodammodo est, qui virtutem mortis ejus in se, male vivendo, evacuat.

Quamvis enim non egerit, ut mortuus sit, id tamen agit, ut quoad ipsum gratis mortuus sit. Mors enim Christi illi salutem non operatur, nec crux Salvatoris illi proficit, qui crucem non bajulans, se ipsum perdit. Si crux Christi, quae nobis portanda imponitur, voluptati adversatur, et voluptas cruci, quomodo excusari poterunt voluptatis amatores, ut non judicentur crucis persecutores? De qualibus Apostolus dicit: Inimicos crucis Christi, quorum finis interitus est; quorum Deus venter est, et gloria in confusione ipsorum, qui terrena sapiunt (Philipp. III). Qui, ut dictum est, rei mortis Christi sunt, non sicut [Col. 0413A] auctores, vel fautores, vel ministri mortis Christi; sed, sicut mortis contemptores, qui sacramentum dispensationis in se evacuant, consilium Altissimi irritantes; qui coelesti benedictione et ineffabili gratia indignos se faciunt, qui in deliciis agentes, mysterium crucis irrident; qui Filium Dei conculcant, et sanguinem testamenti pollutum ducunt, in quo sanctificati sunt, et Spiritui gratiae contumeliam faciunt. Vita carnalis Dei injuria est, crucis exprobratio, et in totius Trinitatis contumeliam redundat. Injuria est Patris, quod Filius conculcatur; injuria Filii, quod sanguis ejus quasi polluitur; injuria Spiritus sancti, quod gratia contemnitur. Vos, o sacerdotes Domini, attendite a voluptatibus carnis, a vana saeculi conversatione. Honorificate ministerium [Col. 0413B] vestrum, qui lucetis sicut luminaria in medio mundi. Sectamini justitiam, apprehendite disciplinam (Psal. II): empti enim estis pretio magno; glorificate et portate Deum in corpore vestro (I Cor. VI), circumferentes mortificationem Jesu. In omnibus exhibete vos, sicut Dei ministros, portantes stigmata Jesu in corpore vestro, et characterem militiae ejus, in abstinentia et continentia, in castitate et sobrietate, in patientia et humilitate, et in omni sanctimonia et sanctificatione (II Cor. VI), ut omnes qui vos viderint, cognoscant cujus sitis, et compleatur sermo propheticus in vobis: Vos sacerdotes Domini vocabimini, ministri Dei nostri (Isa. LXI). Et iterum: Omnes qui viderint eos, cognoscent illos; [Col. 0413C] quia isti sunt semen, cui benedixit Dominus (ibid.). Benedicite, sacerdotes Domini, Domino (Dan. III); benedicite illi, qui benedixit vobis omni benedictione spirituali in coelestibus, qui benedixit domui Aaron. Sanctificetur Deus in vobis, ut in vobis talis appareat, qualis est, sanctus et impollutus, et incontaminatus (Hebr. VII). Non blasphemetur nomen ejus propter vos; non vituperetur ministerium vestrum propter vos. Talis sit conversatio vestra in medio nationis pravae et perversae, ut qui vos viderint, dicant: Vere isti sunt sacerdotes Domini, vere isti sunt ministri Dei nostri, vere isti sunt discipuli Jesu Christi, apostolorum vicarii; vere isti sunt semen, cui benedixit Dominus. Attendite dignitatem sacerdotii, quod vobis contraditum est conficiendum, dispensandum. [Col. 0413D] Manus vestrae, quibus tam venerabile sacrificium tractare datur, mundae sint ab omni inquinamento sordidorum munerum, ne pars vestra sit cum iis, in quorum manibus iniquitates, dextera eorum repleta est muneribus (Psal. XXV). Lotis manibus accedentes ad altare, accedite cum eo, qui ait: Lavabo inter innocentes manus meas, et circumdabo altare tuum, Domine (ibid.). Os vestrum mundum conservetur, ad gustandum quam suavis est Dominus (Psal. XXXIII); ad percipiendam eucharistiam, panem scilicet vivum qui de coelo descendit (Joan. VI). Non decet os sacerdotis perjurio pollui, non [Col. 0414A] falso testimonio, non mendacio, non turpiloquio aut vaniloquio, non verbis scurrilibus, ad rem non pertinentibus foedari, non opprobriis et detractionibus super inimicos dilatari. In ore sacerdotis sint gratiarum actiones, et vox laudis, orationes, postulationes et obsecrationes. Omnis sermo malus ex eo non procedat, sed sermo bonus, qui gratiam aedificationis praestet auditoribus, et fiat quod Dominus loquitur, dicens: Laude mea infrenabo te, ne intereas (Isa. XLVIII). Hinc quidam laude infrenatus, dicit: Benedicam Dominum in omni tempore; semper laus ejus in ore meo (Psal. XXXIII). Laude Dei infrenandum est os, ne per effrenatam loquendi licentiam ad inhonesta et turpia relaxetur. Immundum et commune non debet esse os, quod sacro convivio contingi [Col. 0414B] debet. Fratres dilectissimi, firmissime teneamus et indubitanter credamus quod de hac sacra communione, ipsius Dei et sanctorum Patrum auctoritas nobis credendum praescribit. In hoc sacramento continetur virtus reparationis nostrae, pretium redemptionis nostrae; veritas occulta ad exercitium fidei nostrae, disciplina Christi repraesentatur ad exemplum vitae nostrae. Unde cum hoc sacrificium Dominus institueret, et discipulis traderet, dixit: Hoc facite in meam commemorationem (Luc. XXII). Facite quod facio, offerte quod offero; sic vivite, ut ego doceo. Vivendi et moriendi formam hinc accipite, quam meo exemplo vobis trado. Efficit hoc sacramentum nobis, ut vivat Christus in nobis, et nos in ipso. [Col. 0414C] Efficit in nobis ut, sicut mortuus est Christus pro nobis, ita et nos moriamur pro Christo. Quicunque autem moriuntur in Christo, aut pro Christo, cum pietate dormitionem, et optimam habent repositam gratiam (II Machab. XII). Gloria resurrectionis illius repromittitur et reservatur, cujus reparatio salutaris est hujus sacramenti digna perceptio, cujus virtute reformabit Deus corpus humilitatis nostrae configuratum corpori claritatis suae (Philipp. III). Quid dignum retribuemus Domino, pro tanta gratia nobis collata? Pro tanto honore quid recompensabimus ei? An ipse nos diligat, frustra quaeritur, qui in signum inaestimabilis dilectionis, in se nobis praebet panem vitae aeternae, et calicem salutis perpetuae. Justum est itaque, ut inquantum permittit humana [Col. 0414D] infirmitas, digne et reverenter accipiamus tam praeclarum donum Dei, tam eximium beneficium, ut custodiamus illud, sicut pupillam oculi; imo plusquam pupillam oculi, sicut vitam nostram, sicut spem et rem resurrectionis et gloriae nostrae. Quidquid per negligentiam, contra reverentiam tanti sacramenti hactenus peccavimus, exactiore et propensiore diligentia in posterum emendemus; et damna prioris temporis, et anteactae vitae, honestiore proposito, et maturiore consilio compensemus, redimentes tempus, quoniam dies mali sunt.



TRACTATUS SECUNDUS, DE CORRUPTIS MORIBUS CLERI ET POPULI.
[Col. 0415]

[Col. 0415A] Ecce quam periculosa sunt tempora nostra, quam corrupti et abominabiles facti filii hominum in studiis suis. Repleta est terra iniquitate: et, sicut in diebus Noe omnis caro corruperat viam suam (Gen. VI), ita et nunc. Et tunc antequam venirent aquae diluvii super terram, in reprobis moribus hominum spirituale diluvium praecessit, et figurabatur in hominum culpa, qualis futura erat judicii poena. Inundaverunt enim torrentes iniquitatis; et qui erant in diluvio aquarum multarum ad Deum non approximabant: propterea abyssi operuerunt eos, et descenderunt in profundum quasi lapis (Exod. XV). Et dum abyssus peccatorum invocaret abyssum judiciorum Dei, et clamor introivit in aures Domini Dei Sabaoth, [Col. 0415B] rupti sunt fontes abyssi magnae, et cataractae coeli apertae sunt (Gen. VII), et delevit Dominus carnem de superficie terrae, posuitque arcum foederis in nubibus, ut non ultra timeat sibi homo ab aquis diluvii, timeat tamen: arcum enim suum tetendit Deus, et paravit illum, dans metuentibus se signum, ut fugiant a facie arcus (Psal. LIX). In recordatione transacti judicii, futuri terror immittitur, et cum ipso arcu, quem Deus in nubibus posuit, in variis coloribus apparet signum terroris; judicium aquae et judicium ignis. A judicio aquae nos absolvit; sed terribilis est exspectatio judicii, et ignis aemulatio, quae consumptura est adversarios (Hebr. X). Ecce jam nunc in moribus hominum futuri judicii figura praecessit. Ignis enim cupiditatis et libidinis et malignitatis [Col. 0415C] accensus in medio populorum, et late depopulatur habitatores terrae, quasi jam vicina sit mundi conflagratio. Quae, cum venerit, configurabitur poena culpae. Qualis enim nunc est culpa, talis erit et poena. Vita enim malorum ignis est; et poena malorum ignis erit. Vita quoque justorum ignis est, et sic ignis erit gloria eorum. Ardent nunc justi igne divini amoris: quem Dominus ignem venit mittere in terram, sed et quam vult ut ardeat! (Luc. XII). Ignis enim est in Sion, et caminus ignis erit in Jerusalem (Isa. XXXI). Ardebunt justi in futuro, sed sicut seraphim ardebunt et fulgebunt sicut sol in conspectu Domini, et lucebunt in splendoribus sanctorum. Haec erit gloria eorum, qui sicut lucernae [Col. 0415D] lucentes et ardentes per charitatem, sibi intus ardent, et ad exemplum aliis foris lucent. Mali quoque in futuro ardebunt, sed dissimiliter: de quibus Propheta ad Dominum loquitur: Pone eos ut clibanum ignis in tempore vultus tui (Psal. XX). Ardent jam nunc, de quibus dicitur: Omnes adulterantes, quasi clibanus corda eorum (Ose. VII). Et de malis per Psalmistam dicitur: Supercecidit ignis, et non viderunt solem (Psal. LVII). Ignis nempe quo ardent, non illuminat, sed excaecat, in tantum ut solem videre [Col. 0416A] non permittat. Unde et ipsi in novissimis prae angustia spiritus intra semet gementes, dicturi sunt: Lumen justitiae non illuxit nobis; et sol intelligentiae non ortus est nobis (Sap. V). Signa quoque, quae diem judicii praeventura sunt, praesentibus moribus nostris configurabuntur; et qualia visibiliter futura sunt, talia spiritualiter in nobis jam apparent. Scriptum est: Sol convertetur in tenebras, et luna in sanguinem; antequam veniat dies Domini magnus et terribilis (Joel. II). Quod in firmamento sunt sol et luna, hoc in Ecclesia Dei sunt ordo rectorum et vita subditorum; ecclesiastica quoque auctoritas, et saecularis potestas. Luna sole inferior est, et a se non lucet, sed a sole. Sic et vita subditorum [Col. 0416B] inferior est, quam vita praelatorum, per quos accendi debent et illuminari. Ad eos quippe dictum est: Vos estis lux mundi (Matth. V). In iis autem rectoribus, qui ignorant et errant, qui caeci sunt, et duces caecorum, sol convertitur in tenebras; ideoque in vita subditorum luna convertitur in sanguinem; in sanguinem videlicet corruptionis et crudelitatis. Ecce enim refrigescit charitas multorum, et abundat iniquitas. Ascendit sanguis de lacu usque ad frenos equorum (Apoc. XIV), usque ad rectores populorum, et sanguis sanguinem tetigit (Ose. IV). Non inveniunt laici in nobis quod debeant imitari; inveniunt quod volunt persequi. Persequuntur nos calumniis, persequuntur injuriis, persequuntur nos damnis, declarationibus, opprobriis; tandem persequuntur [Col. 0416C] et gladiis. Nuper enim furor persequentium in capite nos vulneravit; qui Christi Domini beatissimum Thomam praesulem nostrum, ob insignem ecclesiasticae libertatis defensionem usque ad mortem persecuti sunt. Et si verum est, quod causa rei fama sparsit, et multorum conscientia metuit, vita nostra indisciplinata tanti mali seminarium fuit, tantique odii fomitem ministravit. Non enim existimavit nos homo, sicut ministros Dei, et dispensatores mysteriorum Dei, sed judicium Dei portabit, quicunque est ille. Indigni forte videbamur antiquis privilegiis, quae per indulgentiam Romanorum pontificum, et antiquorum regum nobilium pro pace et libertate clericorum indulta sunt. Adsit reverentia [Col. 0416D] vero, nos certe indigni eramus, secundum vitae meritum omnino indigni eramus. Verumtamen in quocunque sacerdote sanctum est semper sacerdotale ministerium, et honorabile sacerdotii sacramentum.

Veniat nunc nobis in mentem illius temporis, quo Doeg Idumaeus gladio percussit octoginta quinque sacerdotes vestitos ephod (I Reg. XXII). Rememoramini pristinos dies, et sanguinem Zachariae filii Barachiae, qui occisus est inter templum et altare [Col. 0417A] (Matth. XXIII). Habent et nostra tempora sacrilegae crudelitatis nonnulla insignia; sed multorum scelerum magnitudo unius operis comparatione absolvitur. Novit Deus, quanta malignatus est inimicus in sancto. Omnis nequitia nostri temporis, etsi multa nunc abundet, ab uno facto justificata est. Unum quidem factum est; sed in uno facto multa sunt crimina. Artificiosa enim malignitas, et in suum exitium ingeniosa, ut perfectae nequitiae nihil deesset, totum negotium iniquitatis in extrema malitia consummavit. Si autem inordinata et indisciplinata conversatio nostra huic tanto malo occasionem praestitisse probabili opinione putanda est, quid consilii superest, nisi ut clamemus ad Dominum Deum nostrum, donec misereatur nostri? Miserator est enim, [Col. 0417B] et multum misericors. Quid salubrius, quidve honestius, nisi ut vitam nostram ad ordinem revocemus et disciplinam, et in omnibus exhibeamus nosmetipsos sicut Dei ministros, ut qui nos persequuntur, et detrectant de nobis, tanquam de malefactoribus, videntes bonam conversationem nostram, aedificentur et ipsi ex nostro exemplo ad poenitentiam? Si enim ipsum lumen tenebrae sunt, ipsae tenebrae quantae erunt? (Matth. VI.) Si nos ad hoc constituti in Ecclesia Dei, ut vita nostra aliis luceat in operibus bonis, adhuc in tenebrarum operibus ambulamus: quid mirum, si subditi nostri nescientes et non intelligentes in tenebris ambulant, caeci, et nostro exemplo magis excaecati? Nonne sanguis eorum de manibus nostris requiretur? Nonne beatissimus [Col. 0417C] ille martyr, qui pro nobis animam suam posuit, deponet contra nos querimoniam? Nonne vox sanguinis ejus de terra clamabit contra nos; et ante tribunal districti judicis rei erimus omnes nos? Nonne pro culpa nostra mortuus est? Nonne per culpam nostram mortuus est? Quae si causam mortis non dedit, at occasionem praestitit. Si peccare perseveremus, sicut existimare licet, non erit hic amplius patronus ad justitiam, sed accusator vel testis ad vindictam, non intercessor ad veniam. In malis quae justo judicio Dei patimur non est cui jure succenseamus, nisi nobismetipsis. Ipsi graviora meruimus, et nondum meritis nostris condigna sustinemus. Nobis merito imputandum est, et in periculum [Col. 0417D] nostrum redundat, quod saecularis potestas ecclesiastica judicia sibi vindicat, quod ecclesiastica auctoritate non regitur: quod consilio Ecclesiae non utitur vel nititur, sed renititur: quod gladius [Col. 0418A] Petri obtunditur, quod claves Petri non reputantur; quod sacramenta Ecclesiae contemnuntur, quod sanctum et terribile nomen Dei sub perjurii contemptu in vanum assumitur, quod sacrosanctis Ecclesiis debita reverentia non defertur, quod ecclesiasticis personis debitus honor non exhibetur, quod sanctae religionis honorabile nomen in contemptum adducitur. Haec omnia, et in id genus plurima a nobis requirenda sunt, quia nostris peccatis imputanda sunt. Viae enim nostrae et iniquitates nostrae fecerunt haec nobis. Potens est autem Deus de manibus persequentium sponsam suam quam sibi zelat, cum voluerit, liberare. Ad modicum iratus est, ipsi vero adjuvimus in malum. Hoc agere videtur illa potestas, ut Ecclesiam habeat subjectam, ne sit et ipsa subjecta. [Col. 0418B] Sed quid dicit Scriptura? Et erit, inquit, sicut somnium visionis nocturnae multitudo gentium dimicantium contra Ariel (Isa. XXIX). Stupor et mirabilia facta sunt hodie super terram. Perverso enim ordine rerum luna supra solem exaltata est, et non stat in ordine suo. Sed quid dicit Scriptura? Elevatus est sol, et luna stetit in ordine suo. Elevetur sol, et revocetur in locum suum, redeat vita sacerdotum ad ordinem suum: sit ordinata, sit disciplinata; et tunc stabit luna in ordine suo. Ex tunc erit vita subditorum ordinata et disciplinata; suisque finibus contenta. Quid magis decet ordinatos quam ordinate vivere? Quanta enim abusio est, et rerum et nominum; si qui ordinati dicuntur, inordinati inveniantur? Cum dicat propheta, luna stabit [Col. 0418C] in ordine suo, significat lunam, quae sole inferior est, ordinem habere. Nam et in vita subditorum ordo disciplinae requiritur, quanto magis in vita rectorum? Ad hos quippe pertinet omnia ordinate agere, et aliorum mores suo judicio ordinare. Thronus enim Dei sunt, in quibus Deus sedet, et judicia sua discernit: de quo throno Pater loquens de Filio, ait. Et thronus ejus sicut sol in conspectu meo (Psal. LXXXVIII). Et additur: Et sicut luna perfecta in aeternum (ibid.). Hoc ordine consummabit Deus gloriam justorum. Thronus Dei in praelatis et perfectis erit sicut sol, luna longe splendidior, longe superior: et luna in subditis minusque nunc perfectis, tunc erit in aeternum, sed perfecta in ordine [Col. 0418D] suo. Ad quam gloriam nos perducat, unumquemque in ordine suo, Deus, qui est super omnia benedictus in saecula. Amen.



TRACTATUS TERTIUS, DE DILECTIONE DEI.
[Col. 0417]

In illud: Diliges Deum tuum ex toto corde tuo, et ex tota anima tua, et ex omnibus viribus tuis, etc. (Matth. XXII.)

[Col. 0417D] Movere nos potest, et non immerito movere debet quid sibi velit haec verborum exaggeratio, haec inculcatio tam diligens, tam exquisita, tam exacta, tam propensa, et in uno mandato. Unum est enim [Col. 0418D] mandatum, et non plura. De quo scriptum est: Hoc est primum, et maximum mandatum (Matth. XXII). Cum dictum sit: Diliges Dominum Deum tuum ex toto corde tuo, quasi hoc parum sit, additur, et ex [Col. 0419A] tota anima tua, et quasi adhuc non satis dictum sit, adjungitur, ex omnibus viribus tuis: et quasi nondum sufficiant omnia, quae dicta sunt, additur, et ex omni mente tua. Quid sibi volunt ista? Nunquid otiose et sine causa haec tam diligenter scripta sunt? Quis hoc credit, nisi qui non recte credit? Si folium de arbore non cadit sine consilio Patris, quanto magis verbum Dei, et illud verbum, quod inter verba mandatorum ejus primum est et maximum, sine Dei consilio non dicitur; ut nec unus apex nec unum iota debeat praeteriri? (Matth. V.)

Quaerendum igitur nobis est summopere, et diligentissime investigandum quod Deus tam diligenter voluit et mandari et scribi. Nihil enim salubrius quaeritur, nihil utilius invenitur, dummodo a quaerentibus [Col. 0419B] et invenientibus id fiat quod jubetur. Sicut existimare possumus, ob duritiam cordis nostri curavit Deus hoc verbum tam diligenter mandare, et quasi mandando altius imprimere, sicut fieri solet in duriori ligno, cui infigendus est clavus, propter duritiam ligni non totus clavus statim intromittitur; sed crebra percussione adigitur, et intrare cogitur, donec totus infigatur. Iste sermo quasi quidam clavus est, cordibus nostris infigendus. Nam si juxta sententiam Salomonis, Verba sapientium stimuli sunt, et quasi clavi in altum defixi (Eccle. XII), quanto magis sermo Dei stimulus est et clavus, cum sit vivus et efficax, et penetrabilior omni gladio ancipiti? Hoc clavo divini sermonis et divini amoris volens [Col. 0419C] Deus totum cor nostrum transfigere et transpenetrare, dicit: Diliges Dominum Deum tuum ex toto corde tuo; et altius infigens addidit, et ex tota anima tua: et ut interius adhuc admittatur, subdit, et ex omnibus viribus tuis: et ut ad interiorum novissima perveniat, novissime adjungit, et ex omni mente tua: et nimis mandavit mandatum hoc quod voluit custodiri nimis. Sed et alia ratio huic distributioni unius mandati congruere videtur. Nam quia amor mundi totum cor nostrum occupat, et omnes cellulas ejus implet, de toto corde ejiciendus est amor mundi, et ut princeps hujus mundi ejiciatur foras, et ingrediatur amor Dei totum cor sibi vindicans, ut in novissimis finibus cordis nostri cognoscatur Deus, et reminiscantur et convertantur ad Dominum universi [Col. 0419D] fines terrae ut sic totum cor Deus possideat, et cor Deum, et cum Propheta quis dicere possit; Deus cordis mei, et pars mea Deus in aeternum (Psal. LXXII).



Quod in praesenti tempore perfecte non diligitur Deus.

Secundum statum vitae praesentis, sicut Deus imperfecte et ex parte cognoscitur, sic imperfecte et non plene diligitur. Quantacunque enim cognitio Dei in praesenti, ad illam plenissimam cognitionem comparata, quando Deus videbitur in gloria sua, quando ostendet faciem suam, et salvi erimus, sic est, ut ingressus lucis matutinae in domo per tenuissimam rimam ad meridianum splendorem, cum [Col. 0420A] sol lucet in virtute sua. Similiter et dilectio Dei, qualis in praesenti haberi potest, quasi exigua ignis scintilla est, ad magnum amoris incendium, quo ardebunt justi in Jerusalem inter agmina seraphim. Ignis enim nunc est in Sion: sed caminus ignis erit in Jerusalem (Isa. XXXI). Secundum modum imperfectionis tuae interim diligendus est Deus toto corde tuo. Sed quomodo toto corde tuo? Quomodo hoc esse potest, nisi quia cor tuum nondum totum est tuum; sed alieni diripiunt illud? Hinc quidam inter caetera quae plangit, gemens dicit: Dissipatae sunt cogitationes meae, torquentes cor meum (Job VII). Et alius dicit: Comprehenderunt me iniquitates meae; et non potui, ut viderem. Multiplicatae sunt super capillos capitis mei; et cor meum dereliquit me [Col. 0420B] (Psal. XXXIX). Derelicti a corde, derelinquuntur quasi sine corde. Interim non habemus cor totum ad diligendum Deum: sed nec cor habemus ad orandum Deum, ut cor nobis restituat ad diligendum eum. Hinc David in quodam loco dicit: Invenit servus tuus cor suum, ut oraret te oratione hac (II Reg. VII). Ut de me loquar, tempore orationis non invenio cor meum. Ubi enim est? imo ubi non est? Dum quaero ubi sit, non invenio ubi non sit. Ita avolat, revolat, excurrit, discurrit et recurrit. Cum revertitur, non manet; dum tenetur, non retinetur; dum stringitur, ut lubricum est, de manibus tenentis elabitur. Homo, si haec forte in corde tuo sentis: imo quia es homo, procul dubio ex aliqua parte sentis; [Col. 0420C] habes in te experimentum tui, quod nondum Deum toto corde perfecte diligas: illum modum perfectionis dico, quo se vult diligi a te. Si autem Deum in veritate diligas, et cor tuum, quantum in tua potestate est, Deo offeras, dans Deo, tuum facis: imo cui das, ille tuum non esse facit; nec potest es e tuum, nisi ille fecerit non esse tuum. Quantum autem dederis de corde tuo, tantum facit esse tuum. Quod si omnes cogitationes, et omnes affectiones, omnes quoque intentiones immobiliter posses in cum dirigere, et immobiliter in eum retinere, et totis medullis igne amoris interius semper ardere, posses quidem perfectius Deum toto corde diligere. Sed quia humana infirmitas hoc non permittit, si non possis amare, quantum debes, quantum teneris [Col. 0420D] amare; ama tamen quantum potes, quantum praevales, quantum sufficis: ut incipiens hic diligere Deum toto corde tuo, cum perfectius fuerit tuum, quod nondum totum est tuum [(2) 1Kb] . Nec imitari velis iniquum debitorem, qui si non sufficit totum solvere quod debet, detrectat solvere quantum habet, quasi par culpa sit, nihil solvere, et non totum solvere. Deus autem benignus creditor est; et solventi quantum potest, misericorditer impendit, ut plus possit.



Quod toto corde diligendus sit Deus in beneficiis suis.

In quadripartita distinctione hujus mandati, qua tuor principales affectiones amoris nobis insinuantur, [Col. 0421A] sive quatuor modi. Quae quatuor affectiones cum ad certum numerum colligantur, innumerabiles tamen modorum differentias, et affectionum divisiones in se continent. Diligendus est Deus in beneficiis suis, toto corde; diligendus est in promissis suis, tota anima; diligendus est in judiciis suis, ex omnibus viribus; diligendus est Deus in praeceptis suis, ex omni mente. Ex his quatuor generibus, beneficiis scilicet, promissis, judiciis et praeceptis, quatuor illae affectiones divini amoris Deo inspirante formantur in nobis. Sicut in praesenti in creaturis suis per speculum et in aenigmate cognoscitur Deus, donec plenius cognoscatur in se sicuti est; ita in beneficiis suis, et in aliis praenominatis, in praesenti diligendus est Deus, donec plenius et perfectius [Col. 0421B] diligatur quasi in se. Sunt autem beneficia Dei alia beneficio conditionis, alia reparationis, alia quotidianae consolationis.

Beneficia conditionis sunt, quod ad imaginem et similitudinem Dei conditi sumus; quod in ipso vivimus, movemur, et sumus (Act. XVII, 28), et ejus genus sumus: quod animam et corpus, et omnes sensus corporis et animae, in numero suo et integritate sua ipso donante habemus. Quidquid enim boni a conditione habemus, hoc Deo largiente accepimus: et omnia bona nostra nihil sunt, nisi Dei dona. Beneficia reparationis sunt sacramentum incarnationis, et mysterium passionis Christi; omniaque sacramenta, quae pro nobis Christus in se suscepit, aut a nobis [Col. 0421C] suscipienda instituit: qualia sunt sacramentum corporis et sanguinis Christi, et sacramentum baptismi, caeteraque omnia ecclesiastica sacramenta, quibus misericors Deus gratiam et virtutem indidit in remissionem peccatorum, et salutem credentium. Beneficia quotidianae consolationis sunt, quae quotidie misericorditer impendit nobis Pater misericordiarum, et Deus totius consolationis; qui consolatur nos in omni tribulatione nostra (II Cor. I). Scit enim Pater noster, quantis nos indigemus, nos, inquam, indigni servi, sed tamen per ejus dignationem filii. Ab ipso Patre nostro habemus desiderare, petere et orare. Ab ipso habemus exspectare omnium dolorum nostrorum solatia, omnium necessitatum subsidia, omnium infirmitatum remedia. [Col. 0421D] Unde enim haec omnia speremus, nisi ab ipso? Unde, inquit Propheta, veniet auxilium mihi? Auxilium meum a Domino, qui fecit coelum et terram (Psal. CXX). Ecce quomodo magnificavit Dominus facere nobiscum. Multitudine beneficiorum nos obruit, et amorem molitur beneficiis extorquere. Pro iis autem beneficiis tantis et tam magnis toto corde diligendus est Deus. Et merito, et digne, et justissime dandum est ei, si quid ipse petere dignetur. Sed dignatur. Ad hominem enim dicit: Da mihi cor tuum (Prov. XXIII). Ex corde vult amari, qui cor sibi petit dari. Totum cor nostrum sibi vult Deus, ut ab amore mundi, et eorum quae sunt mundi, retrahatur, et ad ipsum convertatur, ut prae omnibus ille placeat; quidquid ei displicet, totum displiceat. Deo [Col. 0422A] autem displicet iniquitas et vanitas. Odit enim iniquitatem, et contemnit vanitatem. Hinc Propheta dicit: Odisti omnes qui operantur iniquitatem (Psal. V). Et iterum: Odisti observantes vanitates supervacue (Psal. XX). Amor itaque Dei a communi odio incipit, et contemptu. Nam quae odit Deus aut contemnit, a nobis pariter vult odio haberi, et contemptui. Dum enim diligimus quae Deus odit, non est pax nobis ad Deum. Tunc autem corde Deum diligimus, si Deo concordes in odio mali inveniamur. Corde Deum diligimus, si recordantes bona quae a Deo accipimus, et mala quae contra Deum facimus, pro bonis gratias referentes, et de malis poenitentiam agentes, Deo reconciliamur, et post discordiam ad concordiam redimus. Et hic est primus [Col. 0422B] gradus amoris, conversio cordis a malo ad bonum, a vanitate ad veritatem, ab iis quae Deo displicent, ad ea quae placent. Hinc Propheta desiderans sibi vilescere quae Deus odit, dicit: Inclina cor meum in testimonia tua, et non in avaritiam (Psal. CXVIII). Et Apostolus conversionem cordis sui ostendens, per contemptum vanitatis dicit: Quae mihi fuerunt lucra, haec arbitratus sum propter Christum detrimenta. Verumtamen existimo omnia detrimentum esse, propter eminentem scientiam Jesu Christi Domini nostri; propter quem omnia detrimentum feci, et arbitror ut stercora, ut Christum lucrifaciam (Philipp. III). Prima affectio divini amoris nomine cordis significari potest, cum dicitur: Diliges Dominum [Col. 0422C] Deum tuum ex toto corde tuo (Deut. VI). Et recte. Per hunc incipimus Deo concordare, et cor nostrum Deo dare. Praestitit ille nobis beneficiorum gratiam; exigit a nobis, ne pro gratia referamus injuriam; ne peccemus in illum, qui nobis beneficus est. Tunc enim Deum secundum imperfectionem nostram toto corde diligimus, si malum quod odit, toto corde detestamur. Hinc Propheta ait: Qui diligitis Dominum, odite malum (Psal. XLVI).



Tota anima diligendus Deus in promissis suis.

Tota anima diligendus est Deus in promissis suis; qui magna nobis dedit, sed majora promisit. Promisit nobis a labore requiem, a servitute libertatem, a timore securitatem, a moerore consolationem, a morte resurrectionem: et in resurrectione plenum [Col. 0422D] gaudium, summum gaudium et indeficiens. Denique promisit se ipsum, sicut juravit patribus nostris, daturum se nobis (Luc. I). Magnae igitur sunt promissiones Dei, et inaestimabiles: et pro his et in his vult amari a nobis aliquo modo. Si modum quaeris, vehemens desiderium promissionis modus est amoris. Iste modus nescio quomodo modum habet, sed sine modo. Nam promissiones Dei omne desiderium superant. Quod superatur, exceditur, et magnitudinis suae finem habet, et in fine modum. Promissio Dei quantumcunque desideretur, minus desideratur quam debeat: et minor est possibilitas nostra, quam ut digne desiderare possit, quod omne desiderium superat. Propterea sanctum desiderium modum habet, in eo quod potest, non in eo quod [Col. 0423A] debet. Nam quantumcunque profecerit, plus debet. Vehemens itaque desiderium aliquo modo non habet modum, cum non possit esse nimium. Cum in caeteris rebus impatientia soleat culpari, in exspectatione tantae promissionis laudabilis est vehemens impatientia dilationis. Eum enim qui plus amat et qui plus desiderat, dilationis impatientia magis cruciat. Spes enim quae differtur, affligit animam. Hinc sponsa desiderium suum meritis et precibus sanctarum animarum, et coelestium virtutum Deo commendari desiderans, dicit: Adjuro vos, filiae Jerusalem, si inveneritis dilectum, ut annuntietis ei, quia amore langueo (Cant. V). Psalmista quoque, quasi patienter non ferens dilationem, ait: Quemadmodum desiderat cervus ad fontes aquarum, ita desiderat [Col. 0423B] anima mea ad te, Deus. Sitivit anima mea ad Deum fontem vivum; quando veniam et apparebo ante faciem Dei? (Psal. XLI.) Paulus quoque simili desiderio quasi impatienter aestuans, ait: Coarctor e duobus; desiderium habens dissolvi et esse cum Christo, multo est melius: permanere autem in carne, necessarium propter vos (Philipp. I). Verumtamen hic ipse Paulus, qui nunc ita impatiens est, ut malit mori quam dilatione suspendi, alio in loco dicit: Per patientiam exspectamus (Rom. VIII). Unde ostenditur sancti et vehementis desiderii miro modo patiens impatientia, quia justi in exspectatione longanimes cruciantur, et non murmurant; et dum tormentum tolerant infatigabiles, spem inconcussam servant, quaelibet adversa fortiter tolerant. Haec affectio [Col. 0423C] sancti desiderii significari potest nomine animae, cum dicitur: Diliges ex tota anima tua (Deut. VI). Nec immerito. Anima enim spiritus est, et Spiritu sancto afflata semper desiderat et suspirat, donec in illo respiret, ad quod spirat. Unde in desideriis sanctorum exprimendis animae mentio saepissime fieri solet. Hinc Propheta dicit: Sitivit in te anima mea (Psal. LXII). Et iterum dicit: Concupiscit et deficit anima mea in atria Domini (Psal. LXXXIII). Et alius propheta dicit: Nomen tuum Domine, et memoriale tuum in desiderio animae. Anima mea desiderabit te in nocte, sed et spiritus meus in praecordiis meis (Isa. XXVI).



Quod ex omnibus viribus diligendus est Deus in judiciis suis.
[Col. 0423D]

In judiciis suis diligendus est tibi Deus ex omni virtute tua. De judiciis Dei judicium est difficile: Judicia enim Dei abyssus multa (Psal. XXXV). Verumtamen constat, aliud esse judicium, de quo Propheta dicit ad Dominum: Aspice in me, et miserere mei, secundum judicium diligentium nomen tuum (Psal. CXVIII); et aliud esse illud judicium, de quo idem Propheta dicit: Non intres in judicium cum servo tuo (Psal. CXLII). In illo judicio quo jam damnati sunt, qui in inferno positi sunt, nullus amat Deum; sed nec ibi quisquam amat se ipsum. In praesenti autem vita exercet Deus judicia sua, sive in reprobis, sive in electis, diversis modis. Nam in eis misericordiam et iram suam nunc occultat mirabiliter, [Col. 0424A] nunc manifestat, ut quae ira est, videatur misericordia; et quae vere est misericordia, videatur esse ira. Hinc Propheta ait: Quis sapiens et custodiet haec; et intelliget misericordias Domini? (Psal. CVI.) Et de ira ad Deum ait: Quis novit potestatem irae tuae? (Psal. LXXXVIII.) Deus enim occulto judicio quosdam malos suae voluntati permittit, et dimittit eos secundum desideria cordis eorum, ut eant in adinventionibus suis. Inimicos suos exaltat et honorificat, et quotidie bona eorum bonis cumulat; nec eos cum hominibus flagellat. Hoc agens, apponit iniquitatem super iniquitatem eorum, ut qui in sordibus sunt, sordescant adhuc, donec compleatur iniquitas eorum. In hoc autem judicio abscondit Deus iram suam, quasi sub specie misericordiae, iis [Col. 0424B] qui misericordiam ejus in judicium convertunt; ut prosperitas eorum fiat perditio eorum; ut in iis justissime pereant, pro quibus Deum non amant. Hinc scriptum est: Prosperitas stultorum perdet illos (Prov. I). Stulti autem in perditione sua laetantur; ignorantes quid cogitet super illos terribilis in consiliis super filios hominum, non intelligentes profundas Dei cogitationes, de quibus scriptum est: Quam magnificata sunt opera tua, Domine, nimis profundae factae sunt cogitationes tuae. Vir insipiens non cognoscet; stultus non intelliget haec (Psal. XCI). Sed quid super eos cogitet Altissimus, tunc intelligent, cum exorti fuerint peccatores sicut fenum; et apparuerint omnes qui operantur iniquitatem, ut intereant in saeculum saeculi. Hic est enim finis illius [Col. 0424C] occulti judicii, quo Deus iram suam abscondit iis qui in laboribus hominum non sunt, et cum hominibus non flagellantur. Sunt autem alii mali, qui a Deo hic flagellantur; quos tamen flagella non purgant, quia per impatientiam blasphemant aut murmurant, et castigati reverentiam non exhibent, non recipientes disciplinam. Hi quia in judiciis Dei Deum non amant, per impatientiam judicii judicium sibi aggravant, de suppliciis ad supplicia perducendi. Boni vero cum a Deo flagellantur, alii in flagellis Deum amant; alii ipsa flagella propter Deum amant. Hi in flagellis, illi de flagellis Deum glorificant et laudant. Illi in tribulatione patientes Deum in judiciis amant; illi in tribulatione gaudentes, judicia [Col. 0424D] Dei quasi quaedam beneficia gratanter acceptant, et in eis exsultant. De qualibus scriptum est: Et exsultent filiae Judae propter judicia tua, Domine (Psal. XCVI). Filiae vero inde rectissime intelliguntur animae Deo confitentes, quae in adversis semper Deum glorificant, et sese accusant, dicentes: Omnia quae fecisti nobis, Domine, in vero judicio fecisti, quia peccavimus tibi, et mandatis tuis non obedivimus. Sed da gloriam nomini tuo, et fac nobiscum secundum multitudinem misericordiae tuae (Dan. III). Sunt alii, qui judicia Dei in tantum amant, ut non exspectata disciplina patris ipsi se judicent et puniant, et de quotidianis peccatis, quibus carere non potest humana infirmitas, quotidie vindictam expetant. De qualibus Apostolus dicit: Si nosmetipsos dijudicaremus, [Col. 0425A] non utique judicaremur (I Cor. XI). Qui autem se ipsum judicat, et quasi reum punit, ipse simul et reus est, et judex, et minister judicis. Justus judex, quia reum persequitur; et quia reus est ipse, juste patitur; et dum se juste persequitur, odit animam suam, et in vitam aeternam custodit eam. In Judiciis suis probat Deus, et erudit electos suos ad patientiam, et exercet ad passionum tolerantiam, et confortat per spem. Tribulatio enim patientiam operatur, patientia autem probationem, probatio vero spem. Spes autem non confundit (Rom. V). Propter quod Propheta ad Deum dicit: In judiciis tuis supersperavi (Psal. CXVIII); significans in judiciis Dei patienter toleratis vel amatis, non qualemcunque spem, sed firmiorem et certiorem, et [Col. 0425B] abundantioris gloriae fiduciam constitutam esse. Spei autem certitudo et gloriae magnitudo pondus tribulationis relevant ut aequanimiter tolerari possit, vel etiam amari. Nam ut Apostolus ait: Non sunt condignae passiones hujus temporis ad futuram gloriam, quae revelabitur in nobis (Rom. VIII). Et iterum dicit: Id quod in praesenti momentaneum et leve tribulationis nostrae, supra modum in sublimitate aeternum gloriae pondus operabitur in nobis (II Cor. IV, 17). Judicia vero Dei quam digna sint amari, novit, qui ait ad Dominum: Judicia tua jucunda (Psal. CXVIII). Et iterum dicit: Judicia Domini vera justificata in semetipsa; desiderabilia super aurum et lapidem pretiosum multum; et dulciora super mel et favum (Psal. XVIII). Quibus verbis ostenditur, omnem [Col. 0425C] jucunditatem in possessione auri et argenti, omnemque dulcedinem vitae praesentis, quamvis melli favoque similem, minorem esse illa delectatione, qua animae Deum super omnia desideranti dulcescunt judicia Dei, cui minus est omne quod patitur; quae omne gaudium existimat, cum in varias inciderit tentationes. Quam magna multitudo dulcedinis tuae, Domine, quam abscondisti timentibus te! Magna quidem, nec dici potest, quam magna. Dulcis es enim in judiciis tuis; sed nondum illi, qui dicit: A judiciis tuis timui.



Quod tota mente diligendus est Deus in praeceptis suis.

Mens est, quod in homine principatur, summum et praecipuum locum tenens. Sicut enim paterfamilias [Col. 0425D] in domo ad arbitrium suum omnia dispensat, ministeria ordinat, ministris imperat, de omnibus judicat, volens in omnibus et ab omnibus sibi serviri, sibique obediri; sic vigor mentis omnes motus et sensus corporis et spiritus ad arbitrium suum regere habet: ordinare, judicare, et sollicite agere, ut in omnibus sibi obediatur. Sed sicut mens omnibus quae sub ea sunt se novit esse praelatam: ita meminisse debet, necessitate obediendi se Deo fore astrictam Obedientiam sane, quam ab inferiore exigit, suo superiori aequissimo jure impendit. Vae autem homini, qui Deo non obedierit. Poena enim inobedientiae erit illi praevalens ipsa mors. Mors autem sicut terribilis [Col. 0426A] est, ita et odibilis; et quoniam inobedientiae cohaeret, ipsa quoque inobedientia aeque digna est odio, sicut et ipsa mors. Per peccatum enim inobedientiae in hunc mundum intravit mors. Quod si inobedientia aeque odibilis est ut mors, quia ex ea procedit mors, cur non obedientia aeque diligenda est ut vita, quia ex ea procedit vita et in ea perseverarat vita? Obedientia enim Deo obsequitur, et voluntati ejus; et vita est in voluntate ejus. Charitas autem Dei et obedientia individuo nexu sese complectuntur, et ab invicem non disjunguntur. Nam quod charitas sine obedientia non sit, Dominus ostendit dicens: Si quis diligit me, sermonem meum servabit (Joan. XIV), hoc est praecepta mea custodiet, et in custodiendis illis mihi obediet, Ostendit quoque, [Col. 0426B] obedientiam sine charitate non esse, cum dicit: Qui non diligit me, sermones meos non servat (ibid.). Si ergo qui diligit, obedit; et qui non diligit, non obedit, consequens est ut nec sit charitas sine obedientia, nec sine charitate sit obedientia. Obedientia per charitatem in mandato Deum respicit, charitas per mandatum obedientiam ad Deum dirigit. Deus per mandatum voluntatem suam exponit; charitas mandatum obedientiae imponit. Qui autem vere Deum diligit, et mandatum ejus diligit. Sicut enim non potest quis Deum diligere, et voluntatem ejus non diligere, sic nec ipsum diligere potest, nisi diligat et mandata ejus, in quibus voluntas ejus manifestatur et cognoscitur. Proinde amori Dei semper conjungitur amor voluntatis ejus, et amor mandatorum [Col. 0426C] ejus; adhuc autem et amor obedientiae. Nam qui mandatum Dei amat et voluntatem ejus, obedientiam amat. Hoc enim vult Deus, quod mandat fieri; et, cum mandat fieri, voluntas ejus est ut obediatur ei. Propterea qui voluntatem Dei, qua fieri mandat, amat, juberi amat. Sed nemo diligit juberi, nisi diligat et obedire. Si ergo obedientia ad Deum non est sine charitate, id est amore Dei, et si amor Dei non est sine amore voluntatis ejus quam fieri mandat, hoc est non est sine amore mandati, nec amor mandati sine amore obedientiae, quid consequens est, nisi ut obedientia ad Deum non sit sine amore obedientiae, nec sine amore divini mandati, cui obedientia debetur?

Videamus adhuc an ita sit, et primum attendamus [Col. 0426D] iis quae nobis insinuantur ex verbis Psalmistae de dilectione mandatorum Dei. Meditabor, inquit, in mandatis tuis, quae dilexi. Et levavi manus meas ad mandata tua quae dilexi: Et exercebor in justificationibus tuis (Psal. CXVIII). Tribus modis ostendit mandata Dei a se diligi; meditatione, manuum elevatione, id est operatione, nec non et exercitatione. Meditatione diligenda sunt mandata Dei, secundum illud: Quae praecepit tibi Dominus, haec cogita semper (Eccli. III). In meditatione enim dulcescunt mandata Dei, considerantibus quam salutaria sunt, quam honesta, quam fidelia; quomodo confirmata in saeculum saeculi, facta in veritate et aequitate (Psal. CX). Sed aliis dulcia sunt et suavia in meditatione, [Col. 0427A] sed in actione gravia videntur et amara, quia ipsi pigri sunt ad operandum. Quam pigritiam a se removet, qui dicit: Et levavi manus meas ad mandata tua, quae dilexi (Psal. CXVIII). Sunt et nonnulli, qui meditatione et actione videntur amare mandata Dei, et in his delectari, sed in exercitatione pusillanimes inveniuntur, minusque constantes: quod a se removet, qui dicit: Et exercebor in justificationibus tuis (ibid.). Est quaedam exercitatio in faciendis mandatis Dei, vel etiam meditandis; sed hoc loco ea exercitatio intelligitur, quae renititur contra aliquam difficultatem vel tentationis, vel persecutionis, vel adversitatis, quae nos a justitia mandatorum Dei retrahere quoquomodo nititur. Amor itaque mandatorum Dei consummatur in [Col. 0427B] amore meditationis, et actionis, et exercitationis. Amor autem obedientiae ex amore mandatorum procedit; et qui mandata non amant, nec obedientiam amant. Quid ergo dicemus? Nonne multi sunt, qui mandata servant, qui nollent juberi; sed magis cuperent mandata aboleri? Nonne multi sunt, qui non fornicantur, qui non furantur, qui inimicos non persequuntur; desiderantes Deum non mandasse, haec non fieri? Cupiunt quidem multi, Deum super his nihil mandasse; verumtamen quia mandavit haec non fieri, abstinent ab his, timentes eum qui mandavit, ne puniat, si ipsi fecerint, quae prohibuit. Qui ejusmodi sunt, mandata Dei servare, et Deo obedire, nec tamen obedientiam amare videntur. Quod si ita est, non omnes qui obediunt, obedientiam [Col. 0427C] amant; nec omnes qui mandata Dei custodiunt, ipsa diligunt. Quomodo ergo obedientia individua comes est charitatis? Et quomodo verum est: Qui non diligit me, sermones meos non servat? (Joan. XIV.)

Sed considerandum est quod obedientiam ab obedientia distinguunt intentio et affectio. Secundum intentionem enim est vera obedientia, est et simulata. Vera est, quae in veritate, hoc est in Deo, spem retributionis constituit. Simulata est, quae Deo obsequi fingit, et per cupiditatem extra veritatem spem sui laboris ponit. Secundum affectionem est coacta obedientia; est et voluntaria. Hanc timor extorquet; illam violentus amor perurget. Si affectio et intentio mistim considerentur, est quaedam obedientia [Col. 0427D] coacta et vera, illa scilicet quae timore Dei exhibetur et in Deum dirigitur: et hujusmodi obedientia in aliquo plus timoris habet, et minus amoris; in alio plus amoris, minusque timoris. Semper autem de utroque aliquid habet. Sicut enim sine timore nunquam est coacta, sic sine dilectione nunquam est vera. Est quaedam obedientia coacta et simulata, quae solo metu exhibetur, et ad Deum non dirigitur. Est quaedam obedientia voluntaria et simulata, ut est hypocritarum. Est quaedam obedientia voluntaria et vera, quae de charitate procedit, et per charitatem ad Deum tendit. Hanc requirit Deus, hanc diligit, hanc suo praecepto et exemplo commendat; hanc sicut amat, ita et remunerat. [Col. 0428A] Coacta autem obedientia, quae et vera est, etsi libertatem charitatis non habeat, secundum affectionem timoris, per quem trahitur, quo non vult; habet tamen aliquid de libertate charitatis per intentionem, qua se dirigit quo vult. Sicut enim nolens sentit affectionem, ita volens dirigit intentionem. Propterea non usquequaque improbanda est hujusmodi obedientia, sed aliquatenus est approbanda. Nam quod metu poenae a peccato compescitur, poenam declinat quam metuit, quia peccatum cui poena debetur non committit. Quod intentionem ad Deum dirigit, aliquid promeretur a Deo, cui spem suam committit. Dum timore Dei a peccato compescitur, timori Dei reverentiam exhibet, et quodammodo timorem suum Deo consecrat, [Col. 0428B] et in ipso Deum honorat. Obedientia vero quae voluntaria est et vera, aequissimo jure Deo exibenda est. Sic enim decet rationalem creaturam suo Creatori subjici, ut velit illa, quae ille vult, et quia ille vult; adhuc autem, ut velit illa, etiam illum velle, quae vult. Dicam apertius: Si volo quod Deus vult, et non quia Deus vult, nondum voluntas mea, quia tantum mea est, in Dei voluntate formatur. Si autem volo quod Deus vult, et quia Deus vult, habet voluntas mea principium a Deo et causam, ut bona sit; maxime autem, si volo, etiam illum velle, quod vult. Si autem velim, eum non velle, quod vult, quamvis velim quod ille, et quia ille; nondum tota voluntate volo illud, quod volo eum non velle, ut et mihi liceat non velle. Verbi gratia: [Col. 0428C] si inimicum diligo, quia Deus hoc praecipit et vult; aliquomodo placet mihi, quod et Deo placet, et quia illi placet; verumtamen non usquequaque placet, quia inimicum nondum libere diligo; sed vim mihi facio, in me divisus, ex parte volens, quia bonum est, et mercede dignum, inimicum diligere: ex parte autem nolens; quia difficile est acceptam injuriam non recolere, et animum ab omni murmuratione compescere. Et quamvis dispositum habeam vindictam nullo modo expetere, quamvis etiam cor paratum habeam indigenti vel poscenti beneficium praestare, tamen si adhuc corde mussitante et submurmurante velim Deum non praecipere, et non velle inimicum diligi, nondum plene et perfecte volo, quod Deus praecepit; sed tantum deest perfectae [Col. 0428D] obedientiae, quantum perfectae charitati. Ut perfecta sit charitas, et obedientia perfecta, quidquid dignoscitur Deo placere, ut ab homine fiat, debet homini placere ut ipse faciat; et hac causa placere, quia illi placet; et hoc fine, ut ipse illi placeat. Unus est enim finis obedientiae et charitatis placere Deo; sed in iis quae placent Deo. Hoc autem addidi, quia mali volunt placere Deo; sed in iis quae placent sibi, displicent autem Deo. Propterea multi qui non diligunt Deum, credunt se diligere Deum, attendentes, quia volunt placere Deo; attendentes etiam beneficia et promissa, in quibus placet illis Deus, non autem attendentes, in quibus volunt placere Deo, et in quibus illis displicet Deus. Non enim [Col. 0429A] aestimant charitatem ex virtute obedientiae, sed ex opinione suae sapientiae. Obedientia autem comes charitatis sicut propriae voluntati renititur, ita Dei voluntate semper nititur. In illa summa et principali justitiae norma, et aequitatis forma, hoc est in voluntate Dei, formatur voluntas rationalis creaturae ut et ipsa sit, et non immerito dicatur voluntas Dei, quia secundum praeventionem gratiae a Deo incipit, et secundum directionem intentionis ad Deum tendit. Sicut enim non habet homo posse bonum a se, sed ab illo, qui dicit: Sine me nihil potestis facere (Joan. XV); sic velle bonum non habet, nisi ab illo, qui operatur in nobis et velle et perficere pro bona voluntate (Philipp. II). Et, sicut virtus Dei dicitur, non solum quae in Deo est, et Deus est, sed illa [Col. 0429B] etiam quae a Deo homini datur, et in homine est; sic voluntas Dei dicitur et illa, quae in Deo est, et Deus est; et illa quae in homine, non tamen ab homine, [Col. 0430A] sed a Deo est. Adhuc autem voluntas Dei dicitur, quam per hominem vult fieri ut quodcunque opus justitiae, sive misericordiae. Est ergo voluntas Dei, et quae mandat, et cui mandat, et quam mandat fieri. Penes primam auctoritas est, apud secundam ministerium est, apud tertiam amoris experimentum est. Obedientia itaque tota in dilectione Dei constituitur; quia a voluntate Dei per voluntatem Dei ad voluntatem Dei tendit, et ad voluntatem Dei redit. Voluntas enim Dei in Deo per voluntatem Dei in homine operatur voluntatem Dei in mandato, propter voluntatem Dei in Deo. Ergo voluntas Dei in Deo principium est et finis obedientiae. Qui enim in charitate obedit, quasi ad finem ad illum suspirat, qui ab initio inspirat; in quo [Col. 0430B] inspiratus et suspirans a labore quem fingit in praecepto sine fine respirat.



TRACTATUS QUARTUS, DE DUPLICI RESURRECTIONE, QUAE PER OBEDIENTIAE PERSEVERANTIAM OBTINETUR.
[Col. 0429]

Paratum cor meum, Deus, paratum cor meum; cantabo et psallam in gloria mea. Exsurge psalterium et cithara; exsurgam diluculo (Psal. CVII).

[Col. 0429B] Obedientia quid possit, quid valeat, quo tendat, quo perveniat, quis finis ejus, et quis fructus ejus, gloria Dominicae resurrectionis demonstrat. Fructus [Col. 0429C] obedientiae resurrectio est, et vita per obedientiam Christi, qui est resurrectio et vita. Christus semel mortuus est, et semel resurrexit. Simplae morti simpla congruit resurrectio. At nobis una resurrectio sufficere non potest. Ita sumus ad ima prostrati debito geminae mortis, ita sumus prostrati, ut una resurrectione beati esse non possimus. Gemina nobis necessaria est resurrectio, prima et secunda. Beatus, qui habet partem in resurrectione prima (Apoc. XX). Prima resurrectio partis est, animae, magis quam corporis, et tamen aliquomodo corporis, et quia imperfecta est, ex parte est. Imperfectioni autem semper aliquid deest. Cum autem venerit, quod perfectum est, evacuabitur quod ex [Col. 0429D] parte est. Secunda resurrectio absolutam habitura est perfectionem; cui omnino nihil deerit. Hae duae resurrectiones ex verbis Domini distinguuntur, dicentis: Venit hora, et nunc est, quando mortui audient vocem Filii Dei, et qui audierint, vivent (Joan. V). Vita praesens aeternitati comparata, quasi hora est. Mortui sunt, qui a Deo, qui vita est animae, per inobedientiam separati sunt. Et quoniam in hora quae nunc est, spatium poenitentiae indulgetur, qui obediendo vocem divinam audient, vivent de morte resuscitati ad beatam vitam. Nam de secunda resurrectione subjungitur: Venit hora, quando mortui qui in monumentis sunt, audient vocem Filii Dei (ibid.). Erit haec hora quando Dominus in voce archangeli, et in tuba Dei descendet de coelo (I Thess. IV), [Col. 0430B] et dabit voci suae vocem virtutis (Psal. LXVII). Tunc procedent qui bona fecerunt in resurrectionem vitae; qui vero mala egerunt, in resurrectionem judicii [Col. 0430C] (Joan. V). Erit in futuro resurrectio vitae, sed bonorum, qui resuscitandi sunt in vitam aeternam, et resurrectio judicii malorum, qui partem non habent in resurrectione prima, quia in hora quae nunc est, non resurgunt, ut se judicent. Neque enim resurgunt impii in judicio, neque peccatores in concilio justorum (Psal. I). Impii sunt, qui non credunt; et qui non credit, jam judicatus est. Peccatores, etsi credunt, quia perdite vivunt, non habent partem in resurrectione prima, quia non resurgunt in consilio justorum.

Quod est, inquis, consilium justorum? Audi Prophetam ad Dominum dicentem: Consilium meum justificationes tuae (Psal. CXVIII). Causa nostra in arcto [Col. 0430D] posita est. Judicari nos necesse est. Judicium declinare nullatenus possumus, aut hic judicandi sumus, sed a nobis, et ideo mitius; aut in futuro, sed a Deo, et irato, et ob hoc gravius. Sed quid dicit Apostolus? Si nosmetipsos judicaremus, non utique judicaremur (I Cor. XI). Neque enim judicat Dominus bis in idipsum. Resurrectio itaque vitae secunda resurrectio est. Resurrectio vero judicii, nec prima videtur, nec secunda. Non prima, quia nulla sequitur. Non secunda; quia nulla praecessit. Utriusque resurrectionis nostrae, et primae et secundae, Christi resurrectio causa est et forma, exemplum et sacramentum. Fide enim et imitatione resurrectionis Christi, reformati sumus, justificati sumus, sanctificati sumus, a morte resuscitati sumus, ut peccatis mortui justitiae vivamus; in novitate [Col. 0431A] vitae ambulantes, et adoptionem filiorum Dei exspectantes, redemptionem corporis nostri. In resurrectione enim secunda reformabit Christus corpus humilitatis nostrae, configuratum corpori claritatis suae. Prima resurrectio ab obedientia incipit, et perseverantia consummatur. Secunda a gloria incipit, et aeternitate stabilitur. Qui perseveravit in obedientia usque in finem, perseverabit in gloria sine fine. Perseverantia enim quodammodo similis est aeternitati. Sicut enim aeternitas est quasi quaedam perseverantia gloriae, sic perseverantia quasi quaedam aeternitas est obedientiae. Qui enim perseveraverit usque in finem, hic salvus erit (Matth. X). Perseverantia vero laus est et consummatio, et quasi virtus omnium virtutum. Charitas multum laudata, [Col. 0431B] multumque laudanda caeterarum virtutum vita est et virtus: at ipsius charitatis virtus est patientia, et ipsius patientiae virtus est perseverantia. Charitas sine patientia vera charitas non est, sed simulata. Simulata vero charitas in prosperis fingit, in adversis cedit. Patientia sine perseverantia inconstans est, et infirma; in adversis incipit, sed tempore deficit, et longa fatigatione succumbit. Perseverantia vero nec fingit, nec cedit, nec deficit, nec succumbit. Caeterae virtutes omnes quasi in stadio currunt; sed tenor perseverantiae unus accipit bravium. Obedientia perseverans in finem, in prima resurrectione experitur quid possit in merito; in secunda experietur, quid valeat in praemio. In prima tendit quo perveniat; in secunda pervenit quo ante tendebat.



De obedientia Christi.
[Col. 0431C]

Hunc ordinem obedientiae et perseverantiae et gloriae, Christus ipse docuit. Nam, cum esset in sinu Patris, sciens ipse, et nos scire volens, quam bona sit obedientia, et obedientiae perseverantia, cogitavit et destinavit in corde suo obedientiae jugo se subdere, et habitum humilitatis assumere, et sacco se induere, et sicut in jejunio animam suam operire, et vestimentum suum cilicium ponere, et in opprobrium se dare, et obedientiam promittere, et in obedientia usque ad mortem perseverare. Quae cogitavit, haec et fecit. Et sicut Abraham egressus est de terra sua, et de cognatione sua, et de domo Patris sui, in terram, quam pollicitus est ei Deus [Col. 0431D] (Gen. XII), egressus est autem ut voci Dei obediret; sic Filius Dei a summo coelo egressus est, et de domo Patris sui, in terram quam pollicitus est ei Pater, dicens: Postula a me, et dabo tibi gentes haereditatem tuam, et possessionem tuam terminos terrae (Psal. II). In mundum veniens tunica indutus est inconsutili, desuper contexta per totum, quam dedit ei mater sua, quam manu sapientiae texuit in digito Dei, quam Pater ei aptavit; sed et mater cooperata est, mulier fortis, quae manum suam misit ad fortia, et digiti ejus apprehenderunt fusum. Quaesivit lanam et linum, ut de exquisita materia opus fieret singulare, novo modo, novo artificio, novum indumentum, quale non potest homo facere super terram. Indutus Jesus habitu assumpto, quasi succinctus [Col. 0432A] ad omnem obedientiam, quasi strenuus et devotus ad omnem humilitatis obsequelam, Patri loquitur dicens: Paratum cor meum, Deus, paratum cor meum (Psal. CVII). Cor suum dicit esse paratum; nec edicit, ad quid sit paratum, ut sermo, quamvis congeminatus, videatur imperfectus. Sed sermonis congeminatio, obedientiae est confirmatio, et sermonis imperfectio perfectae obedientiae est ostensio. Obediendi autem professus cor meum, quod absolute testatur esse paratum, ad omnia ostendit non imparatum. Tanquam diceret: Pater, jube quod vis. Si vis me quidquam agere, paratum cor meum (Psal. LVI); si vis me quidquam pati, paratum cor meum (ibid.); si vis me flagellari, ecce ego in flagella paratus sum (Psal. XXXVII); si vis ut custodiam mandata [Col. 0432B] tua, paratus sum, et non sum turbatus, ut custodiam mandata tua (Psal. CXVIII). Non sic Petrus, cum diceret: Paratus sum, sive in carcerem, sive in mortem ire (Luc. XXII). Christus autem qui petis in obedientia firmior quam Petrus, factus est obediens Patri usque ad mortem. Puratum cor ejus sperare in Domino, confirmatum est cor ejus; non commovebitur donec despiciat inimicos suos (Psal. CXI). Post obedientiae professionem manifestat Jesus nobis gloriam suam, dicens: Cantabo et psallam in gloria mea; exsurge psalterium et cithara (Psal. CVII). Psalterium et cithara sunt gaudium et exsultatio de resurrectione gloriae. Canticum et psalmus, laus et gratiarum actio, pro eadem gloria. Cantabit Christus [Col. 0432C] in gloria sua. Hic est, de quo Apostolus ait: Christus est Dei virtus, et Dei sapientia (I Cor. I). Dei vero sapientia de Patre loquitur, dicens: Antequam quidquam faceret, eram cum eo cuncta componens; delectabar per singulos dies, ludens coram eo omni tempore (Prov. VIII). O quale spectaculum! quam dulce et ineffabile gaudium! videre in coelo Filium Dei coram Patre ludentem, et audire cantantem; ubi cantant et astra matutina, et jubilant omnes filii Dei. Quis fidelis in spe tam beatissimae visionis manibus non plaudat, corde non tripudiet, in voce exsultationis non jubilet? Cantat Jesus in gloria. Sed cui cantat, aut quid cantat. Cantat Patri, cantat et angelis, cantabit et nobis? Patri cantat sempiterna laudum praeconia, psalmos triumphales, [Col. 0432D] et psalmos praeconiales, et canticum novum, Canticum canticorum, quod nemo potest cantare, nisi solus Jesus. Exaltabo te, Domine, quoniam suscepisti me (Psal. XXIX). Cantabit et illud: Convertisti planctum meum in gaudium mihi; conscidisti saccum meum, et circumdedisti me laetitia, ut cantet tibi gloria mea, et non compungar; Domine Deus meus, in aeternum confitebor tibi (ibid.). Angelis cantabit: Laetare, Jerusalem, et diem festum agite omnes, qui diligitis eam (Isa. LXVI). Magnus ille angelus sicut fulgur de coelo cadens ruinam magnam fecit; cujus cauda traxit tertiam partem stellarum (Apoc. XII). Christus autem resurgens ex mortuis implebit ruinas, aedificabit muros Jerusalem, numerum civium implebit; unde angelis gaudium et exsultatio. [Col. 0433A] Nam si gaudium est eis super uno peccatore poenitentiam agente (Luc. XV), quanto magis de millibus millium, qui eis associandi sunt, et similes eis futuri sunt? Currus enim Dei decem millibus multiplex, millia laetantium (Psal. LXVII). Cantabit Jesus tandem, et nobis cantabit carmen laetitiae, carmen delectabile, dicens: Venite, benedicti Patris mei, percipite regnum paratum vobis ab origine mundi (Matth. XXV). Erit vox ista in auribus audientium, quasi carmen musicum, quod dulci suavique sono canitur. O si nobis detur audire vocem istam! o si aures nostras demulceat! o si ad nos perveniat! o si pertineat! ne alieni esse mereamur ab auditione tam bona. Convalescat interim in cordibus nostris vox invitantis Jesu. Invitatorium jam nunc nobis cantat, [Col. 0433B] dicens: Qui vult venire post me, abneget semetipsum, et tollat crucem suam, et sequatur me (Luc. IX). Invitat nos auctor vitae ad vitani, de labore vocat ad requiem, assidue clamans: Venite ad me, omnes, qui laboratis et onerati estis; et ego reficiam vos (Matth. XI). Qui audierint hanc vocem, etiamsi mortui fuerint, vivent. Potuit vox tua semel dicta: Lazare, veni foras (Joan. XI), mortuum terra defessum, et quatriduanum statim suscitare. Vae iis, qui quatriduano mortuo surdiores inveniuntur, dum Dominus ad nos clamat: Venite ad me omnes qui laboratis, et caetera. Clamemus ad invicem, mutuis exemplis cohortantes: Venite, exsultemus Domino; venite, adoremus et procidamus ante Deum; ploremus coram Domino, qui fecit nos (Psal. XCIV): et qui audit, dicat: [Col. 0433C] Veni. Jesu cantante, nos pariter cantemus in viis Domini, quoniam magna est gloria Domini.



De spirituali creatura.

Christus resurgens ex mortuis, psalterium et citharam suscitat. Suscitat sibi, suscitat et nobis. Unde nobis psalterium et cithara, nisi suscitaret? Quidquid enim in nobis a nobis est, lamentatione dignum est, materia luctus et moeroris. Nam a diebus praevaricationis Adae cithara nostra versa est in luctum, deficit gaudium in corde nostro; miseriae nostrae lamentum convenit, et non canticum. Sicut filii transmigrationis in medio Babylonis suspendimus organa nostra (Psal. CXXXVI). Secundum conditionem primae nativitatis vox hominis haec est: Vadam ad portas inferi (Isa. XXXVIII). At si consurgimus [Col. 0433D] in Christo, mox in prima resurrectione gloria nobis datur; psalterium et cithara suscitantur. In cithara plures chordae suo disponuntur ordine, et arte citharoedorum ita sibi coaptantur et contemperantur ut sonante cithara, in diversis sonis una sit concordia, una dulcis consonantia, una suavis harmonia. Et si qua forte raucius sonat chorda, et singulariter strepit, aliarum pacem turbans, et consonantiam interturbans, mox ingenio et plectro citharizantis artificiose intorquetur, ut acutius vel remissius sonet, donec ad pacem redeat, et reconcilietur aliis, a quibus antea discordabat. Id enim semper procurat citharizantis industria, ne quid absonum vel dissonum audiatur, quod auditum possit offendere. Ita fit in [Col. 0434A] moribus nostris singulorum singulis. Sunt enim in nobis sicut cordae in cithara sensus corporis et sensus cordis. Sunt sensus cordis, et motus, et usus eorum, sicut membra corporis et motus vel officia eorum. Sunt in corde variae cogitationes, et affectiones, et intentiones, varia consilia, variaque judicia, varia vota, varia desideria. Haec sunt, quae in nobis consonant vel dissonant, dissentiunt vel consentiunt, discordant vel concordant. In diluculo resurrectionis nostrae, hoc est in initio conversionis nostrae de vana saeculi conversatione, incipiunt haec omnia in nobis ordinari, et componi, legibus sanctae obedientiae, et exercitatione quotidianae disciplinae, et magisterio rationis. Et si quid inordinatum vel disciplinatum subito erumpit, aut pro memoria priscae [Col. 0434B] consuetudinis, aut pro conditione humanae infirmitatis, mox plectro poenitentiae et disciplinae ad rectitudinem inflectitur, ut omnia in nobis sint composita, tranquilla et pacifica; et uni rationi cuncta obediant, donec in obedientia carnis spiritui subjectae, sicut in spirituali cithara, sit spiritualis harmonia, et spiritualis laetitia, pax scilicet et gaudium in Spiritu sancto. Haec laeta consonantia, consonaque laetitia, vox est citharoedorum citharizantium in citharis suis. Qui alienae paci studet, in se pacem non habens, nondum in cithara sua citharizat, quamvis in aliena cithara citharizare videatur. Qui sibi non convenit, cui conveniet? Qui sibi dissidet, et a se dissentit, a se semper discordat, et sibi semper contrarius est: cui poterit concordare? Qui semper [Col. 0434C] turbulentus est, et inquietus, sicut fervor maris, quod nunquam requiescit, cui poterit esse pacificus? Non ex pax impiis, dicit Dominus (Isa. XLVIII). Propterea in hac cithara non citharizat omnis impius. Sed vox exsultationis et salutis in tabernaculis justorum est ista exsultatio, quibus dicitur: Exsultate justi in Domino (Psal. XXXII); et: Confitemini in cithara (ibid.): in cithara et voce psalmi (Psal. XCVII). Quid sibi vult ista congeminatio? Anne est una cithara in moribus nostris singulorum singulis, et altera in alternis moribus alterius ad alterum? Nempe, sicut in cithara sunt plures chordae, non autem omnes chordae unum sonum habent, sed plures soni per consonandi concordiam quasi in unum sonum coalescunt, ita quasi una cithara multi nos sumus, singuli [Col. 0434D] autem alteri ad alterum, sicut chorda ad chordam. Et quoties sanctae aemulationis studio alter alteri imitabilem se praebet, vel in omni charitatis et humilitatis obsequio amabilem se exhibet, sicut in sonanti cithara chorda chordae respondet. Nec in organo laetitiae jucundior quaevis gratissima modulatio, quam in collegio sanctae congregationis grata jucundaque societas: quae in Christo et pro Christo mutuis studiis vicissim sese contemperat, et ad pacem servandam per humilitatem et patientiam alternis moribus in omnibus sese coaptat; ubi non inflatur superbia, non tabescit invidia, non excandescit ira, non litigat discordia, non murmurat impatientia; ubi sinistra suspicio non disceptat, et omnis turpitudo non nominatur [Col. 0435A] in ea. Ecce, inquit Propheta: Quam bonum, et quam jucundum habitare fratres in unum! (Psal. CXXXII.) Falluntur plane, et omnino falluntur, qui majorem aestimant delectationem in mundi vanitate, quam in Christi veritate. Exsultent, inquit Dominus, et laetentur, qui volunt justitiam meam (Psal. XXXIV). Quisquis experitur, non hoc negabit; sed, dicet homo, utique est fructus justo (Psal. LVII). Non tota justorum retributio in futurum differtur, pro mandatis Dei custodiendis, sed in custodiendis illis retributio multa. Justitiae enim Domini rectae, laetificantes corda (Psal. XVIII); et: Delectationes in dextera ejus usque in finem (Psal. XV). Dextera ejus munifica est et liberalis, delectationes distribuit, quales mundus non novit, et dat quam mundus dare non potest pacem; [Col. 0435B] sed iis, qui non diligunt mundum. Ecce jam in praesenti, ecce jam in evidenti ex parte apparet, quam bonum sit, et quam jucundum, quam utile, et quam salubre, quam suave, et quam dulce, habitare fratres in unum (Psal. CXXXII). Sed ii, quos amor Christi in unum congregavit, mutuo sese diligunt, et vicissim sibi obediunt, si mutuis exemplis et cohortationibus ad Deum diligendum quotidie se accendunt; si humero uno Deo serviunt, et labio electo sempiternas laudes ei unanimiter concinunt; si omnes idem volunt, et idem nolunt; si omnes idem sentiunt, et idipsum sapiunt; habentes cor unum et animam unam, nonne in hac spirituali cithara omnes Deo jubilant, sibique jubilant? Et beatus populus, qui scit jubilationem (Psal. LXXXVIII).



De spirituali psalterio.
[Col. 0435C]

In diluculo resurrectionis nostrae non solum citharam suscitat nobis Christus, sed et psalterium: et prius psalterium; quamvis de cithara, quod dicendum mihi videbatur, nunc prius dixerim: Exsurge, inquit, psalterum et cithara. (Psal. LVI). Ut ater Augustinus asserit, psalterium a superiori sonat, cithara ab inferiori. Cithara, ut praeostensum est, laeta concordia est, vel ad nos ipsos, vel ad fratres nostros. Psalterium est pax et concordia ad Deum, et in Deo De qua pace Apostolus ait: Justificati igitur per fidem, pacem habeamus ad Deum (Rom. V). Per peccatum inobedientiae coepit homo discordare a Deo, et a seipso. Et justo quidem Dei judicio non invenit pacem [Col. 0435D] in seipso, qui noluit pacem habere cum Deo. Hinc scriptum est: Posuisti me contrarium tibi: et factus sum mihimetipsi gravis (Job VII). Homo igitur divisus est in se, qui Deo noluit esse conjunctus. Inobedientia enim hominem a Deo separat, et mors est animae. Sed in prima resurrectione haec mors absorpta est in victoria. Per obedientiam enim anima vitae redditur, Deoque conjungitur. Obtinet itaque anima medium quemdam locum inter Deum, cui conjungitur supra se; et carnem, cui conjungitur infra se. Altera conjunctio vi solvi potest, voluntate non potest; altera voluntate potest, vi non potest. Anima exire de corpore, nec si velit, potest, nisi vi doloris vehementioris contorta. Anima Deo perfectius conjuncta, nulla vi, nulla [Col. 0436A] violentia, nulla doloris vehementia separari potest. Quis nos, inquit Apostolus, separabit a charitate Christi? Certus sum enim, quia neque mors, neque vita, neque angeli, neque principatus, neque virtutes, neque instantia, neque futura, neque fortitudo, neque altitudo, neque profundum, neque creatura alia poterit nos separare a charitate Dei (Rom. VIII). Poterant haec omnia, vel unum aliquod ex his animam Pauli a corpore separare; sed non omnia haec a charitate Dei. Videte, fratres charissimi, aemulatores Dei, quam firma sit, quam indissolubilis ista conjunctio ad omnes causas, excepta sola ipsius animae voluntate. Nam qui adhaeret Deo, unus spiritus est (II Cor. VI). Scriptum est, quia anima Jonathae conglutinata est animae David; et dilexit eum Jonathas [Col. 0436B] quasi animam suam. Nam exspoliavit se Jonathas tunica qua erat indutus, et dedit eam David, et reliqua vestimenta sua, usque ad gladium et arcum suum, et usque ad balteum (I Reg. XVIII). Si Christus est verus David, cur Jonathas amicus David non intelligitur verus Christi aemulator, qui omnia relinquens propter Deum, vestimenta sua ei dat, cui se probavit? Signum foederis est hoc initi cum David. An Christus foedus inire non novit? Nonne ipse de quibusdam per prophetam dicit: Dabo opus eorum in veritate: et foedus perpetuum feriam eis! (Isa. LXI). Conglutinata est anima Jonathae animae David. Quonam glutino, nisi glutino dilectionis? Charitatis glutino conglutinatur anima justi Deo, ut inseparabiliter adhaereat illi. Hinc Psalmista ait: [Col. 0436C] Mihi autem adhaerere Deo bonum est (Psal. LXXII). Intuens autem idem ipse unam conjunctionem animae et corporis, et alteram animae et Dei, de hac dicit: Adhaesit pavimento anima mea (Psal. CXIII). De illa ad Deum dicit: Adhaesit anima mea post te (Psal. LXII). Caro pavimentum est luteae domus, quam nos inhabitamus, qui terrenum habemus fundamentum. Huic fundamento anima adhaeret per affectionem, et si nimis adhaereat, mortua est illi subjecta, et a Deo longius separata, ut jam medium locum non teneat, sed novissimum, quasi jam in terra defossa, et sub pavimento sepulta. Unde cum Propheta diceret: Adhaesit pavimento anima mea, subintulit: Vivifica me secundum verbum tuum [Col. 0436D] (Psal. CXVIII). Tunc autem vivificatur, si non carni, sed Deo subjiciatur; ut a justo vere dicatur: Adhaesit anima mea post te. Adhaesit post te, praeponendo sibi te, postponendo tibi se, ut te diligat plusquam se; nec te tantum diligendo propter se, sed se magis diligendo propter te, Domine Deus salutis meae.

Hic velim orare, ut trahas me post te, ut sic adhaereat anima mea post te. Haec conjunctio animae et Dei illa alia conjunctione longe arctior est, et constrictior, et quasi longe interior. In anima enim Deus est, et anima in Deo est: anima quoque in carne est, sed caro in anima non est. Anima vero et in carne est, et in carne vivit, et in carne sentit. Caro vero nec in anima est, nec in ea vivit, nec in ea sentit, quamvis ab ea accipiat, ut [Col. 0437A] et vivat, et sentiat. Anima carnem vivificat, praestans ei motum et sensum. Motum quidem ad aliquid agendum, sibique ministrandum in voluntatibus suis ministerio corporis perficiendis; sensum vero, quo vel delectationes vel passiones suas poenaliter vel delectabiliter sentire possit. Habent enim quinque sensus corporis, singuli secundum suam proprietatem, cognitionem rerum sensibilium, et usum earum cum experientia delectationis vel poenae. Utraque autem, caro scilicet et anima, proprias habet passiones vel delectationes, quas in se cum delectatione vel poena sentit; vicissim alternis bonis vel malis compatiuntur vel condelectantur. Ex his enim quae caro anxie patitur, anima miserabiliter tabescit; in iis quae carnem suavius delectant, [Col. 0437B] laetius hilarescit. Verumtamen illicitas carnis delectationes anima honesti aemula saepe per delectationis affectionem sentit, et ab eisdem per rationis moderationem dissentit, miroque modo quodammodo vult, aut velle appetit, quod plene non vult, quia non consentit, mirabiliter et ineffabiliter dum caro concupiscit adversus spiritum, et spiritus adversus carnem, quasi in se divisa voluntatem spiritus desiderat compleri, et voluntatem carnis aeque appetit compleri, in se tristis et anxia, dum voluntatem carnis perfici gestit, et a consentiendi conniventia sese cohibet. In tantum enim carnem amat, ut vicem ejus doleat, aegre sustinens voluntatem ejus non impleri, quam ipsa vult non adimpleri. Anima vero per amorem obedientiae [Col. 0437C] Deo mirabiliter unita, in ipso et ab ipso vivit et sentit, et ex sensibus corporis sibi notis quasi similitudinem trahens, per gratiam intimae inspirationis spiritualiter Deum, quem in se sentit, tangit per fidem odoratur per spem, gustat per charitatem, audit per obedientiam, videt per contemplationem.



De tactu spirituali.

Tactus fidei est. Fides enim comprehendit. Hinc in Evangelio, cum mulier quae fluxum sanguinis patiebatur, se sanandam crederet, si vel fimbriam vestimentorum Jesu tangeret, cumque credens tangeret, et tactum fidei forte, nesciens figuraret, Dominus ait: Quis me tetigit? (Luc. VIII.) Cumque discipuli quasi mirarentur, quod se tactum diceret, qui a turbis comprimeretur, [Col. 0437D] subjunxit, dicens: Tetigit me aliquis (ibid.). Et cum a mortuis resurrexisset, ad Mariam ait: Noli me tangere. Nundum enim ascendi ad Patrem meum (Joan. XX). Spiritualem tactum non prohibuit, sed magis corporalem, ne ejus occasione spiritualis tactus impediretur, si Maria hominem tangeret, et tactui corporali nimis credula Jesum aequalem Patri non crederet. Nondum enim in corde ejus usque ad Patris aequalitatem Jesus ascenderat, quem aequalem Patri nondum credebat. Si enim in corde ejus ad Patrem tunc ascendisset; procul dubio Maria Jesum manu fidei jam tunc tetigisset. Sed quia futurum erat, ut spiritualiter tangeret Maria Jesum, prohibitus est tactus, quo poterat fides infirmari vel impediri. Nec tangendi [Col. 0438A] licentia est omnino inhibita, sed in tempus visibilis vel spiritualis ascensionis est dilata, ut se sciret Maria tunc vere Jesum tangere, cum inciperet divinitatem ejus in aequalitate Patris manu fidei contingere. Tactus euim fidei non solum humanitatem in Christo apprehendit, sed plenam ejus divinitatem pia contrectatione comprehendit. Non insuetum habebat Maria tangere Jesum, nec alicujus criminis nuper in Christum commissi sibi conscia erat, ut prohibendam se crederet a tam familiari accessu. Nec eo modo Mariae dicitur: Noli me tangere, quo dicitur quibusdam: Nolite tangere christos meos (Psal. CIV). Aliud est enim malignitatis studium, aliud devotionis obsequium. In peccatrice Maria nos peccatores utrobique consolationem [Col. 0438B] accipimus, et cum permittitur tangere Jesum, et cum prohibetur tangere eum. Non desperemus de venia. Multum quidem peccavimus, et in multis offendimus omnes (Jac. III). Peccavit Maria, et tamen Jesum tangere permittitur, et in gratiam familiaritatis admittitur. Ecce hic erigitur spes nostra. Non est nobis datum, Christum in carne vidisse, non manibus contrectasse, non tamen desperemus. Thomae enim dictum est: Beati qui non viderunt, et crediderunt (Joan. XX). Mariae quoque dicitur: Noli me tangere. Ecce et hic erigitur spes nostra, et abundat consolatio nostra. Contrectatio Thomae indulta valet ad dubitationem depellendam, et ad fidem resurrectionis astruendam. Contrectatio Mariae interdicta aliquo modo nos consolatur, quibus [Col. 0438C] Jesum tangere non datur. Isti indulgetur, tanquam necessaria nondum credenti; illi interdicitur, tanquam non necessaria jam credenti. Credebat enim Maria jam tunc resurrectionem, sed gloriam Jesu in aequalitate Patris per admirabilem ascensionem mundo propalandam nondum credebat. Deducenda ergo erat de fide in fidem. Propter quod et ascensionis gloria jam ei praedicitur, ut quae fuerat patratae resurrections conscia, et futurae ascensionis fieret praescia. Non ergo requiritur a Maria corporalis tactus, quo tangat pedes Jesu, quos tamen alicujus mysterii causa tangere permissa est, cum mulieribus diceret Jesus: Avete (Matth. XXVIII), sed spiritualis ab ea tactus requiritur, quo tangat caput ejus, incomprehensibilem scilicet divinitatem, in qua [Col. 0438D] per omnia Patri est aequalis. Liquet ex praedictis, spiritualem tactum ad fidem pertinere: et hic est unus de quinque sensibus, quibus anima Deo copulata, Deum sentit. Quinque enim modis anima sentit Deum, et quinque sentitur a Deo. Ex quinque et quinque modis, quia ex decem cordis aptatur decachordum psalterium: Psalterium jucundum cum cithara (Psal. LXXX), additur: Christus resurgens ex mortuis secum ea suscitat, dicens: Exsurge, psalterium et cithara (Psal. CVII), exsurgam diluculo (Psal. LVI). Tangendo sentit anima Deum, ut dictum est, manu fidei, tangendo sentit Deus animam manu multiformis gratiae, tangit tanquam ad lacrymosam poenitentiam, et tumorem, superbiae [Col. 0439A] quasi montem humiliat. Hinc scriptum est: Tange montes et fumigabunt (Psal. CXLIII). In corde contrito et humiliato est vapor suavissimus Domino, et fumus oculis amarus lacrymam compunctionis extorquens tangit locum leprae ad emundationem. Tangit et demulcet caput per multimodam consolationem, tangit oculos ad illuminationem, tangit genas per ruboris suffusionem, tangit collum, ut sit sicut monilia; tangit ubera, ne sint sine lacte arentia; manum suam mittit per foramen, ut contremiscat venter ejus. Denique sponsus sponsam quasi maritali licentia totam tangit, miscet colloquia, jungit oscula, stringit amplexus. Verumtamen tactus ejus castissimus est, et tangendo castificat; et quam tangit, totam integram, inviolatam, intactamque [Col. 0439B] conservat. Sponsus enim est, zelo zelans sponsam sibi fide sponsatam, sicut scriptum est: Sponsabo te mihi in sempiternum; et sponsabo te in justitia et judicio, et in misericordia, et in miserationibus; et sponsabo te mihi in fide (Ose. II).



De spirituali odoratu.

Per odoratum quoque anima sentit Deum, et sentitur a Deo. Odoratur autem suavitatem, per spem et exspectationem Dei. Hoc est enim spes ad promissionis completionem, quod flos ad fructum. In flore enim odor est spes et exspectatio fructus; per spem autem exspectamus promissiones Dei, quae sicut unguenta fragrant, et suave redolent: quorum odorem ad nostram consolationem attrahimus inter [Col. 0439C] pressuras vitae praesentis; quorum etiam odore trahimur ad perseverandum infatigabiliter usque in finem, ne a proposito coepti itineris deficiendo retrahamur. Hinc sponsa ad sponsum dicit: Trahe me post se: in odorem unguentorum tuorum curremus (Cant. I). Odoratur etiam sponsa virtutes sponsi, tanquam unguenta pretiosa. Odoratur autem per spem imitationis. Provocata enim exemplo sponsi, spem habet vestigia ejus aliquo modo sequi; nec praesumit aliquo modo sequi per se, qu si a se, sed odorem notitiae ejus sentiens, adjuvari sperat, et dicit: Trahe me post te, in odorem unguentorum tuorum curremus. Quod si hostia viva Deo placens offertur in odorem suavitatis; si thus devotionis, vel incensum purae orationis, in thuribulo cordis carbonibus charitatis [Col. 0439D] incenditur, si fumus aromatum in conspectu Dei ascendit, tunc adoratur odorem suavissimum, devotionem animae sancto desiderio in se aestuantis sentiens, a qua et ipse sentitur.



De spirituali gustu.

Per dilectionem vero, quasi per gustum, sentit et sentitur. Christus enim dicit: Meus cibus est, ut faciam voluntatem Patris mei (Joan. IV). Et quae sit voluntas Patris, alio loco ostendens, ait: Haec est autem voluntas ejus qui misit me, Patris, ut omne quod dedit mihi, non perdam ex eo (Joan. V). Hinc apparet, quod amore salutis nostrae pascitur et relicitur Deus: cujus amore pascitur et reficitur anima, gustans quam suavis est Deus.



De auditu spirituali.
[Col. 0440A]

Per auditum sentit Deus, et sentitur, quando audit et auditur. Auditur autem per obedientiam: quod si obediatur, orationes, et postulationes, et supplicationes, vota et desideria audit et exaudit. Dicit homo Deo: Verba mea auribus percipe, Domine (Psal. V). Et Deus ad nos dicit: Inclinate aurem vestram in verba oris mei (Psal. LXXVII). Qui enim audientem audit, non audientem non exaudit. Hinc scriptum est: Qui obturat aurem suam, ne audiat legem, oratio ejus erit exsecrabilis (Prov. XXVIII).



De visu spirituali.

Per visum sentit, et sentitur Deus. De justis enim dicitur: Oculi Domini super justos (Psal. XXXIII). Et justus dicit: Oculi mei semper ad Dominum (Psal. [Col. 0440B] XXIV). Mali autem Deum non vident, in tenebris ambulantes: de quibus scriptum est: Non proposuerunt Deum ante conspectum suum (Psal. LIII). Oculi autem Domini in omni loco contemplantur bonos et malos. Sed pio blandoque aspectu super justos respiciunt; ad malos autem dicit: Oculi mei super vos in malum, et non in bonum (Amos IX). Sicut superius demonstratum est, ex sensibus corporis, et ex sensibus animae, sibi invicem concordantibus per obedientiam carnis spiritui subjectae, spiritualis cithara aptatur; ex quinque vero sensibus spiritualibus, quibus anima Deum sentit. Deoque consentit, et ex quinque modis, quibus spiritualiter Deus animam sentit, aptatur quasi ex decem cordis spirituale psalterium decachordum: in quo [Col. 0440C] Deus quinque superiores chordas tangens, animae psallit; anima vero quinque inferiores tangens, Deo psallit, Deum delectans, et delectata in Deo. Tangit Deus psalterium, cum gratiam inspirat: spiritus enim est, et ubi vult spirat, et vocem ejus audit anima (Joan. III); et ut chorda inferior superiori chordae respondeat, gratia praeventa gratiam refert, tangens tangentem, odorans odorantem, gustans gustantem, audiens et contemplans audientem et contemplantem. Deus autem praevenit et praecinit, et ad concordes modulos quasi psaltes psalterium trahit, dicens: Sonet vox tua in auribus meis; quia vox tua dulcis (Cant. II). Deus enim operatur velle et perficere (Philipp. II); et interius animam movet, [Col. 0440D] ut credat, ut speret, ut diligat, ut obediat, ut quem diligit semper videat, sentientem sentiens, hoc est voluntati Dei semper consentiens. Non ergo frustra, non sine causa, Psalmista quinquies monet esse psallendum, cum dicit: Psallite Deo nostro, psallite; psallite regi nostro, psallite; quoniam rex omnis terrae Deus, psallite sapienter (Psal. XLVI). Aliqua causa subest, quare in fine adjungit, sapienter. Initium sapientiae timor Domini (Psal. CX); sapienter autem psallit, qui in Domino exsultat, et tamen ruinae periculum semper formidat. Beatus enim qui semper est pavidus (Prov. XXVIII). Hinc Propheta dicit: Laetetur cor meum, ut timeat nomen tuum (Psal. LXXXV). Et iterum: Servite Domino in timore, et exsultate ei cum tremore (Psal. II). Licet ergo anima [Col. 0441A] Deum sentiat per timorem, a praedictis tamen quinque sensibus spiritualibus timor separandus non est: singulis enim adjunctus est, et totam spiritualem consonantiam temperat et servat, ne per securitatis remissionem in discordiae periculum relabatur. Ut ad suum principium sermo recurrat, vox Christi obedientiam profitentis, et obsequentiam Deo Patri deferentis, haec est: Paratum cor meum, Deus, paratum cor meum (Psal. CVII). Potest in hac congeminatione gemina obedientia demonstrari; altera secundum animam Deo subjectam, altera secundum carnem usque ad ignominiam crucis humiliatam. Vox autem Christi de resurrectionis gloria exsultantis, haec est, quae sequitur: Cantabo et psallam in gloria mea; exsurge psalterium et cithara (ibid.). Habuit [Col. 0441B] Christus geminam gloriam, geminamque laetitiam; alteram de gloria animae, quae est psalterium, in quo psallit; alteram de gloria carnis, quae est cithara, in qua cantat, Deo confitens in decachordo psalterio cum cantico in cithara. Nobis autem cum Christo resurgentibus haec prima vox secundum primam resurrectionem nostram et secundam aptari potest. Vox est enim poenitentis ad obedientiam redeuntis, et obedientiam promittentis: Paratum cor meum, Deus, paratum cor meum. Paratum ad bona facienda, paratum ad mala toleranda; paratum ad inchoandum, paratum ad perseverandum; paratum ad obedientiam animae, tibi, Deus, serviturae; paratum ad obedientiam carnis spiritui subjiciendae. [Col. 0442A] Obedienti autem, Deoque servienti, pro gemina obedientia gemina infunditur laetitia; altera de obedientia et pace carnis ad spiritum, et haec dicitur cithara; altera de pace et obedientia spiritus ad Deum, et haec dicitur psalterium. In his spiritualibus organis homo per poenitentiam justificatus a Deo, et de morte in vitam resuscitatus, cantat et psallit, sed in gloria. Cantabo, inquit, et psallam in gloria mea. Habet prima resurrectio gloriam suam, gloriam carnis, et gloriam animae. Consulamus Apostolum de utraque gloria. De praesenti enim gloria carnis dicit: Mihi autem absit gloriari, nisi in cruce Domini nostri Jesu Christi (Galat. VI). Iterum: Si gloriari oportet, quae infirmitatis meae sunt, gloriabor (II Cor. XI). De gloria vero animae dicit: Gloria nostra [Col. 0442B] haec est, testimonium conscientiae nostrae (II Cor. I). Iterum: Gloriamur in spe adoptionis filiorum Dei (Rom. V). Habebit autem secunda resurrectio gloriam suam, gloriam animae in visione Dei, quando videbit Deum in gloria sua, et gloriam carnis in incorruptione sua, cum corruptibile hoc induerit incorruptionem, et mortale hoc induerit immortalitatem (I Cor. XV), habebunt singuli sancti geminam stolam, et stolati et candidati tenentes psalterium et citharam, cantabunt et psallent in gloria sua sempiternas laudes Deo concinentes; et replebitur gaudio os eorum, et lingua eorum exsultatione, ad laudem et honorem Domini nostri Jesu Christi, qui est super omnia Deus benedictus in saecula saeculorum. Amen.



TRACTATUS QUINTUS, DE REQUIE QUAM SIBI ET NOBIS CHRISTUS QUAESIVIT ET PARAVIT.
[Col. 0441]

In illud Eccle. XXIV: In omnibus requiem quaesivi, et in haereditate Domini, etc.

[Col. 0441C] Sapientia Dei, in qua instaurata et restaurata sunt omnia, in Ecclesiastico introducitur loquens, et commemorans quaedam opera virtutis suae, miranda quidem et stupenda; et consequenter subjungit, dicens: In his omnibus requiem quaesivi. Christus Dei virtus est, et Dei sapientia. Deus autem quaedam summa pax est, summaque quies, utpote idem, semperque immutabilis et invariabilis; apud quem non est transmutatio (Jac. I), quia non mutatur ab eo quod fuit; nec vicissitudinis obumbratio (ibid.), quia non mutabitur ab eo quod est. Vicissitudo quippe mutabilis status est rei mutabilis, et in Deum omnino non cadit. Non enim vicissim variis passionibus afficitur, nec alternis permutationibus obnoxius invenitur; sed, sicut semper est, quod est, [Col. 0441D] sic semper est, ut semel est. Semper itaque stabilis et quietus est; nec necesse habet quietem sibi quaerere in se, qui non potest discordare a se. Iterum dicit: In omnibus requiem quaesivi. Cui ergo requiem quaesivit? sibi, an nobis, an magis sibi et nobis? Ita plane est. In omnibus quae ab initio operatus est propter [Col. 0442C] nos, requiem sibi quaesivit, in nobis, et in se nobis. In omnibus enim, quae propter hominem creavit, condidit, vel fecit, hoc agebat, ut hominem glorificet in se, vel se glorificet in homine; et requiem multimodis quaesitam in alterutro habeant, Deus per omnia homini placens, et homo in nullo displicens Deo. Si cursum temporis cogitemus ab initio, invenitur Deus nunc operans, et non laborans; nunc laborans et non operans; nunc laborando operans, et operando laborans. In creatione mundi operatur Deus, et non laborat, dieque septima requiescit, non a labore, sed ab opere: in qua re homini exemplum proposuit, ante peccatum sine labore operandi, et postmodum quiescendi. Propter quod hominem in paradiso posuit, ut operaretur et custodiret illum. [Col. 0442D] Post peccatum vero in perversis hominum moribus laborat Deus, et non operatur. Non enim iniquitatis auctor est, sed detestator. Hinc contra quorumdam malorum opera, quamvis etiam ad ipsius venerationem pertinere videantur, apud Isaiam dicit: Laboravi sustinens (Isa. I). Et alio loco apud eumdem [Col. 0443A] prophetam: Servire me fecisti in peccatis tuis, et praebuisti mihi laborem in iniquitatibus tuis (Isa. XLIII). In adventu vero suo in mundum, operatur Deus et laborat. Operatur autem salutem in medio terrae, et laborat usque ad mortem; per quam et ipsius laboribus, et nostris pariter finis imponitur. Est ergo labor sustinendi peccata nostra; est et labor patiendi propter peccata nostra. A labore sustinendi requiescit Deus, cum impletur in nobis, quod per prophetam praecipitur: Quiescite agere perverse (Isa. I). In conversione enim nostra incipimus sub potenti manu Dei humiliari et quieti esse ad Dominum et ad sermones ejus contremiscere. Unde et ipse requiescit in nobis, sicut ipse testatur, dicens: Super quem requiescit Spiritus meus, nisi [Col. 0443B] super humilem et quietum, et trementem sermones meos? (Isa. LXVI.) Et nos in ipso requiescimus, sicut ipse iterum dicit: Discite a me, quia mitis sum et humilis corde, et invenietis requiem animabus vestris (Matth. XI). A labore patiendi requiescit Deus, sicut ipse dicit: In pace in idipsum dormiam et requiescam (Psal. IV). Et nos quoque a laboribus nostris post mortem requiescemus: Beati enim mortui, qui in Domino moriuntur. Amodo jam dicit Spiritus, ut requiescant a laboribus (Apoc. XIV). In omnibus itaque requiem quaesivi. Ac si diceret: In omnibus operibus meis requiem mihi quaesivi; mihi quidem in omnibus, et in me omnibus, quantum in me est: Vult enim Deus omnes homines salvos fieri, et ad [Col. 0443C] agnitionem veritatis venire (I Tim. II); at non in omnibus requiem invenit, cum tamen omnibus dicat: Venite ad me, omnes qui laboratis, et onerati estis (Matth. XI). In illis autem requiem invenit, qui ad haereditatem Domini pertinere praesciti sunt. Unde et subdit: Et in haereditate Domini morabor. Beata gens, cujus est Dominus Deus ejus; populus, quem elegit in haereditatem sibi (Psal. XXXII). Haec est haereditas, de qua scriptum est: Quoniam elegit Dominus Sion, elegit eam in habitationem sibi. Haec requies mea in saeculum saeculi (Psal. CXXXI). Hanc autem haereditatem dedit Pater, ipso postulante, cui dicit: Postula a me, et dabo tibi gentes haereditatem tuam, et possessionem tuam terminos terrae (Psal. II). Filii autem postulatio fuit manuum elevatio in cruce, [Col. 0443D] et oratio illa, de qua scriptum est: Dirigatur oratio mea, sicut incensum in conspectu tuo; elevatio manuum mearum sacrificium vespertinum (Psal. CXL.). Hanc ergo haereditatem acquisivit sibi Filius in sanguine suo, Patre ita mandante ac praecipiente. Propter quod nunc dicit: Tunc praecepit et dixit mihi Creator omnium. Tunc, temporis est, et non aeternitatis. Ac si diceret: Cum venit plenitudo temporis, ut acquirerem, haereditatem in qua morarer, exspectatus et desideratus dixi: Ecce venio (Psal. XXXIX). Tunc praecepit, et dixit mihi Creator omnium. Praecepit quasi servo, quasi minori secundum humanitatem; dixit quasi Filio, quasi aequali secundum divinitatem. Quid autem praeceperit, aut quid dixerit, non manifeste exprimitur, sed ex sequentibus [Col. 0444A] perpenditur, sicut et in alio loco dicitur: Manda Deus virtuti tuae (Psal. LXVII), non exprimit quid a Deo Patre virtuti suae, id est Christo, mandari voluerit; sed intelligitur ex eo quod sequitur, ut confirmetur quod operatus est in nobis. Et in alio loco scriptum est: Ipse dixit, et facta sunt, ipse mandavit, et creata sunt (Psal. CXLVIII). Quid dixerit, et quid mandaverit, ex adjunctis ostenditur: quod tamen manifeste non exprimitur. Sic et in hoc loco intelligimus, Deum Patrem Creatorem omnium Christo praecepisse, et dixisse, ut secundum hominem crearetur. Unde et apud Isaiam dicitur: Et justitia oriatur simul, ego Dominus creavi illum (Isa. XLV). Et Filius hoc loco Patrem Creatorem omnium commemorans, ad intimandam nobis praecepti formam, [Col. 0444B] de ipso dicit: Qui creavit me requievit in tabernaculo meo. Quasi diceret: Creator omnium mihi praecipiendo, me creavit, et in me requievit. De quo et dicit: Hic est Filius meus dilectus, in quo mihi bene complacui (Matth. III). Tabernaculum autem suum dicit assumptam humanitatem, in qua fortiter militavit, et aerias potestates debellavit: in quo tabernaculo et Pater requievit. Deus enim erat in Christo, mundum reconcilians sibi. Requievit autem Pater in Filio, ut initium quaesitae quietis constitueret, et postmodum quaesitam requiem per mysterium Incarnationis consummaret. Quomodo autem paranda sit requies Filio ab ipso Filio in haereditate sua, ostendit cum dicit: Et dixit mihi: In Jacob inhabita, et in Israel haereditare, et in electis meis mitte radices. [Col. 0444C] Tria sibi a Patre dicta et injuncta Filius ostendit. Ad quae tria, si cui magis sic placet, potest referri, quod praemissum est: Tunc praecepit, et dixit mihi. Facta enim interpositione de Incarnatione sua, nunc tandem quae praeceperit, Pater, vel dixerit ei, subjungit. Et quamvis superius utrumque dixerit, praecepit scilicet et dixit; propter interpositionem tamen repetit et dixit, ut exprimat, quae sibi dicta sunt, vel praecepta, ad parandam sibi requiem in haereditate sua.

Sunt itaque tria, fides, spes, charitas, quibus corda electorum praeparantur, ut requiescat in eis Christus. Ad haec tria ordine pulcherrimo pertinent tria, quae hic distinguuntur: Inhabita, haereditare, [Col. 0444D] mitte radices. Inhabita autem ad fidem pertinet, juxta Apostolum dicentem: Det vobis secundum divitias gloriae suae virtutem corroborari per spiritum ejus in interiori homine, et habitare Christum per fidem in cordibus vestris (Ephes. III). Haereditare autem ad spem pertinet. Repromissa enim haereditas nondum videtur, nondum in re habetur, sed sola spe obtinetur. Christus autem haereditas justorum est, et per spem interim haereditatur, ad quem Pater dicit: In Israel haereditare, hoc est, esto tu haereditas Israel. Et addit: In electis meis mitte radices, quod ad charitatem pertinet. Hinc Apostolus ait: In charitate radicati (ibid.). His tribus virtutibus parat sibi requiem Deus in haereditate sua, et in populo, quem elegit in haereditatem sibi (Psal. [Col. 0445A] XXXII). Pars autem Domini populus ejus, Jacob funiculus haereditatis ejus. Habe ergo fidem, et spem, et charitatem; et eris de domo Jacob, et de populo Israel, et de numero electorum; et haereditabit in te Christus, et haereditabitur a te; et in te mitte radices, ut in aeternum permaneat in te; et sicut in haereditate sua requiescat in te. In omnibus requiem quaesivi, etc. Sapientia Dei quae omnia in omnibus operatur, Christus est, qui et in nobis operatur, plerumque sine nobis, quandoque etiam quasi adjuvantibus nobis, quia Dei adjutores sumus. Ea autem nobiscum operatur in nobis, quae nos per ipsum operamur in ipso, similiter et ea loquitur in nobis, quae nos per ipsum loquimur in ipso. Opera itaque et verba justorum, opera et verba [Col. 0445B] Christi sunt. Hinc Petrus ait: Si quis loquitur, quasi sermones Dei. Si quis ministrat, tanquam ex virtute, quam administrat Deus (I Petr. IV). Quidquid cordi nostro recte suggeritur ad cogitandum, aut ori ad loquendum, hoc Dei est, et nostrum non est: aut si aliquomodo nostrum est, omnino a nobis non est. Novit hoc ille, qui dixit: Fiduciam talem habemus per ipsum ad Deum; non quod sufficientes simus cogitare aliquid ex nobis, quasi ex nobis, sed sufficientia nostra ex Deo est (II Cor. III). Hinc Psalmista dicit: In Deo laudabo sermones meos (Psal. LV). Et iterum dicit: Non est sermo in lingua mea (Psal. CXXXVIII). Ac si diceret: In lingua mea non est, sed magis in Deo est, ut dignum proferam sermonem. Quidquid enim digne profertur, hoc ipse loquitur, qui dat ut [Col. 0445C] proferatur. An experimentum, ait Apostolus, quaeritis ejus qui in me loquitur Christus? (II Cor. XIII.) Christus itaque loquitur in sanctis suis, Christus operatur in sanctis suis, sicut scriptum est: Domine, dabis pacem nobis: omnia enim opera nostra operatus es nobis (Isa. XXVII). Et Apostolus dicit: Operatur in vobis velle et perficere, pro bona voluntate (Philipp. II). Vox itaque ista: In omnibus requiem quaesivi, sic Christo convenit operanti et loquenti in omnibus justis, ut et omnibus justis conveniat; sic omnibus justis convenit, ut nihilominus Christo conveniat.

Cum enim justus requiem sibi quaerit, et Christus sibi requiem quaerit in justo, hoc ipsum praestans ei, ut requiem sibi quaerat in ipso. Requies autem [Col. 0445D] res quaedam est, ubicunque sit, multum optabilis et desiderabilis. Haec votis omnium efflagitatur; omnium et bonorum et malorum desideriis et suspiriis expetitur: haec in omni homine labore quaeritur. Omnia siquidem omnium studia, omnia artificum ingenia, omnia laborantium exercitia, juxta desiderium quaerentium ad requiem tendunt, et ad requiem se dirigunt; sed non semper secundum inquisitionis eventum ad requiem perveniunt. Qui agriculturam exercent, qui armatam militiam exercent, qui negotiationem exercent, denique qui varia studiorum et laborum genera exercent, et in iis se exercent; in iis omnibus requiem cupiunt, requiem quaerunt, et ad aliquid quod delectet, et in quo delectabiliter requiescant, contendunt. Omnia hominum [Col. 0446A] negotia pariter et otia, omnes occupationes et vacationes huc se vertunt, huc respiciunt. Saepe diuturna quies vertitur in taedium, et post taedium quietis requies denuo desideratur in exercitio laboris; et in hunc modum requies quaeritur, et cum fugitur. Quaeritur autem et in labore, et per laborem, et post laborem, nec est finis laborandi, requiemve quaerendi iis, qui non ingrediuntur viam inveniendi. Mali ergo in omnibus requiem quaerunt, sed requiem non inveniunt. Contritio enim et infelicitas in viis eorum, et viam pacis non cognoverunt (Psal. XIII). Justus autem in omnibus requiem quaerit, et ut requiem inveniat, primum ubi sit requies, invenit, et dicit: In omnibus requiem quaesivi, etc. Ecce hic est requies, in haereditate scilicet Domini, ubi justus requiescendo immorari disponit. Haereditas [Col. 0446B] Domini quaenam est, nisi congregatio sanctorum, de qua scriptum est: Pars autem Domini populus ejus, Jacob funiculus haereditatis ejus (Deut. XXXII). Cogitantis autem in haereditate Domini commorari, Deus Creator, et ideo miserator occurrit, quasi de via erroris revertenti, et fugitivum servum ad se reversum suscipit, suoque Domino subjicit, et ut per obedientiam requiem inveniat, praeceptum ei imponit. Propter quod dicit: Tunc praecepit, et dixit mihi Creator omnium. Mox in sequentibus dicturus est, quid praeceperit et dixerit. Nunc autem quaedam interponit et dicit: Qui creavit me, requievit in tabernaculo meo. Magna spes justo inveniendi requiem, quam quaerit. Mox enim in ipso [Col. 0446C] initio conversionis ad Deum, Deus ipso melioris vitae proposito delectatus requiescit in corde convertentis ad se, ut conversum quiescere faciat in se. Non potest enim quis requiescere in Deo, nisi Deus requieverit in ipso, et nisi Spiritus Domini requieverit super ipsum. Propter quod dicit: Et qui creavit me, requievit in tabernaculo meo, hoc est in me, quasi in tabernaculo. Justus enim quasi mansio Dei est, juxta vocem Filii dicentis: Pater meus diliget eum, et ad eum veniemus, et mansionem apud eum faciemus (Joan. XIV). Vel requievit in tabernaculo meo, hoc est in corde meo. In tabernaculo siquidem cordis habitat justus, ubi et Deus habitat. Mali autem, qui apud se non manent, exsulant a corde suo. Unde et ad cor revocantur per [Col. 0446D] prophetam dicentem: Redite, praevaricatores, ad cor (Isa. XLVI). Qui creavit me, requievit in tabernaculo meo. Haec vox cum singulis justis conveniat, beatissimae matri Dei speciali modo congruere non dubitatur, quae Deum sui omniumque Creatorem intra viscera sua bajulans, hanc vocem singulari jure sibi vindicat, ut dicat: Qui creavit me, requievit in tabernaculo meo. Homo enim natus est in ea, et ipse fundavit eam Altissimus (Psal. LXXXVI). Justus autem ad Deum conversus, per gratiam habet Deum inhabitantem et requiescentem in se, ut mandata ejus reverenter suscipiens, eique obediens, per obedientiam mereatur in ipso requiescere. Per obedientiam enim praeceptorum requies desiderata [Col. 0447A] praeparatur, et post laborem, quem Deus finxit in praecepto, merito obedientiae obtinetur. Dicitur ergo ei, ut requiem inveniat: In Jacob inhabita, in populo scilicet, quem dilexi: Jacob enim dilexi, Esau autem odio habui (Malach. I). Ac si diceretur ei: Inter bonos sit conversatio tua, et cum justis sit habitatio tua. Inter malos enim non est requies, sicut de quibusdam scriptum est: Commisti sunt inter gentes, et didicerunt opera eorum, et servierunt sculptilibus eorum, et factum est illis in scandalum (Psal. CV).

Ergo malorum societas fugienda est, animo semper, sed non corpore semper: semper morum dissimilitudine, sed non semper corporali separatione. Saepe enim dum communiter habitant boni et mali, mali fiunt emendatiores, vel boni meliores et purgatiores. [Col. 0447B] Nascitur lilium inter spinas, et justus inter malos sicut lilium germinat, et compungitur in spinis, et tribulationem patitur a malis, sicut Jacob ab Esau, innocens a nocente, justus ab injusto; ipse tamen, quantum in ipso est, cum omnibus pacem habet, ut dicere possit: Cum his qui oderunt pacem, eram pacificus (Psal. CXIX). Lima pernecessaria in officina fabrorum, eradens rubiginem ferri ut elimatius splendeat; sic et malus socius in conversatione communi, etsi sibi noceat, et aliis nocere intendat, quos persequitur elimat et purgat. Quid ergo? Justus qui dicit: Habitavi cum habitantibus Cedar (ibid.), an et hic Jacob inhabitat? Inhabitat quidem, et si non corpore, animo tamen. Ambulat enim simpliciter, sicut Jacob (Gen. XXV). Erat enim [Col. 0447C] Jacob vir simplex, et nihilominus prudens, adeoque prudens, ut supplantaret Esau, emens primogenita ejus, et secundo supplantaret, ei benedictionem praeripiens (Gen. XXVII). Nec injuste. Nam benedictio ei de jure debebatur, et Esau primogenita contempsit, abiit enim parvipendens, cum primogenita vendidisset; et cum praenascens ad haereditatem festinaret in initio, in fine benedictione caruit (Prov. XX). Cupiens enim haereditare benedictionem, reprobatus est (Hebr. XII). Non enim invenit locum poenitentiae, quanquam cum lacrymis inquisisset eam. Quisquis ergo in omnibus simpliciter agit, ne cuiquam noceat, et in omnibus prudenter, ne sibi noceatur, neve a quoquam supplantetur, neve suo [Col. 0447D] jure defraudetur, ipse est Jacob, qui jus fraternae societatis, quantum in se est, illaesum servat et illibatum. Pacifica ergo conversatio in medio fratrum nobis commendatur; quae bonis quidem inter malos minus est dulcis, sed saepe magis utilis. Bonis autem inter bonos et utilis est, et praedulcis. Nihil enim in humana conversatione melius dilectione mutua; nihil dulcius societate sancta. Amare et amari dulce est commercium, fons vitae, delectamentum et beatitudinis praemium. Quomodo enim non dulcis est habitatio bona et jucunda, ubi Deus habitat, ubi et requiescit? Deus enim in loco sancto suo: Deus qui inhabitare facit unius moris in domo (Psal. LXVII). Unitas socialis vitae figura est et significatio quaedam illius supernae societatis, ubi per [Col. 0448A] amoris communionem, quae propria sunt singulorum inveniuntur communia omnium. Hic nempe meritum, illic praemium; hic figura, illic veritas, nec tamen figura haec sine veritate; hic requies inchoatur, illic perficitur. Perfecta enim requies inveniri non potest in loco afflictionis hujus, in loco peregrinationis hujus. Extra haereditatem nostram non est nobis plena requies. Additur ergo: In Israel haereditare. Jacob ipse est Israel, et ipse est haereditas Domini; et Dominus est haereditas illius. Quicunque justus supplantat Esau, malignum scilicet, qui odit fratrem suum, ut ad nihilum redigatur in conspectu ejus malignus, ipse est Jacob. Qui vero contra Deum fortis est, viriliter agens, et Deum sustinens; qui Deum semper videt in timore suo, in desiderio [Col. 0448B] suo, in spe sua, in intentione sua, ipse est Israel. Jacob autem, sicut Israel, ipse est haereditas Domini. Nam de Israel scriptum est: Opus manuum mearum haereditas mea Israel (Isa. XIX). Et de Jacob: Elegit nobis haereditatem suam, speciem Jacob quem dilexit (Psal. XLVI). Nobis, inquit, elegit; quia nobis prodest quod elegit, sed suam haereditatem elegit. Quam haereditatem, nisi speciem Jacob, quam dilexit? Haec est autem species Jacob, forma scilicet fidei et justitiae, quam exhibuit Jacob omnibus proponendam, et omnibus imitandam: qui habitare consensit in Aegypto ad tempus ubi nec mortuus remanere voluit, sed transferri ad terram, quam in promissione acceperat (Gen. XLVII): praemonstrans haereditatem non esse quaerendam in [Col. 0448C] Aegypto, hoc est in mundo, nec in hac vita; sed cum dederit Deus dilectis suis somnum (Psal. CXXVI). Haereditas autem Israel non alia est, nisi illa de qua Propheta dicit: Portio mea, Domine (Psal. CXVIII). Et iterum: Dominus pars haereditatis meae (Psal. XV). Esau autem, et qui in ipso figurantur amatores mundi, propter edulium vilissimae voluptatis, et propter unam escam, semel scilicet, et cito finiendam, jus haereditarium contemnunt et perdunt. De qualibus scriptum est: Pro nihilo habuerunt terram desiderabilem (Psal. CV). At Jacob edulium contempsit, et jus primitivorum prudenter acquisivit, unde et benedictionem haereditavit. Haec enim haereditas dilectione Dei acquiritur. Extra hanc haereditatem requies frustra quaeritur. Propterea [Col. 0448D] quaerenti eam dicitur: In Israel haereditare, hoc est, stude, satage, ut haerediteris in Israel, non in Aegypto, non inter gentes quae ignorant Deum, sed in populo Israel. Sola ergo haereditas Israel requiem quaerentibus est quaerenda, et perseveranter. Nam qui perseveraverit usque in finem, hic salvus erit (Matth. X). Unde et additur: In electis meis mitte radices. Sicut cupiditas est radix omnium malorum, sic et charitas radix est omnium bonorum. De illa dicitur: Vidi stultum firma radice, et maledixi pulchritudini ejus statim (Job V). Stultus est, qui aeternis temporalia praeponit. Hic firmam habet radicem, sed secundum suam, sibique similium, reputationem Confidit enim in virtute sua, et in multitudine [Col. 0449A] divitiarum suarum gloriatur (Psal. XLVIII). Et: Beatum dixerunt populum, cui haec sunt (Psal. CXLIII). Statim, inquit, maledixi pulchritudini ejus. Huic concordat Psalmista, dicens: Deus destruet te in finem, et evellet te de tabernaculo tuo, et radicem tuam de terra viventium (Psal. LI). Ne ergo dilectio Dei per inconstantiam animi relabatur in cupiditatem saeculi; et ne dilectio proximi aliquibus injuriis exagitata recidere possit in odium vel contemptum proximi, dilectori Dei et proximi recte dicitur: In electis meis mitte radices: quibus verbis monetur in utraque dilectione inconvulsis radicibus stare, et usque ad finem perseverare, ut aliquando dicere valeat: Et radicavi in populo honorificato. Populus enim justorum tribus modis, et quasi tribus nominibus [Col. 0449B] significatur: In Jacob, in Israel, in electis meis. Jacob enim est secundum simplicem prudentiam, in qua simpliciter ambulat, et omnia molimina supplantat, ne supplantatus jus suum perdat. Israel vero est, cum tam fortis est, ut Deum sustineat; vel tam beatus, ut videat. Electus autem est, quia cum nondum diligeret, prior est dilectus. Dilectus autem est, et electus ad requiem sibi praeparatam, quae in tempore suo ei dabitur, et triplici felicitate consummabitur, hoc est communione beatissimae societatis, visione ipsius divinae majestatis, stabilitate interminabilis aeternitatis. Hinc scriptum est: In terra sua duplicia possidebunt, laetitia sempiterna erit eis (Isa. LXI). Primae felicitati congruit dilectio proximi, secundae dilectio Dei, tertiae tenor perseverandi, [Col. 0449C] id est usque in finem diligendi. Diligamus ergo proximum, vel in Deo, si bonus est; vel propter Deum, si malus est. Diligamus eum, ut sic inhabitemus in Jacob, id est ut permaneamus in communione justorum, et longe semper efficiamur a communione malorum; ne unquam simus de illis, nec tunc etiam cum vivimus inter illos, vel cum illis. Hujus inhabitationis in Jacob lex est dilectio proximi, per quam servatur inter justos unitas fraternitatis, ut perveniatur ad communionem supernae societatis. Diligamus Deum toto corde et tota anima, ut haereditemur in Israel, ne aliam queaeramus haereditatem, quam ipsius Dei visionem, qui juravit ad Abraham patrem nostrum, daturum [Col. 0449D] se nobis (Luc. I). Perseveremus autem in dilectione Dei et proximi usque in finem, ut requies nostra in regno Dei perpetuetur sine fine.



De triplici inquietudine.

Cogitemus hoc loco triplicem inquietudinem, quae impedit optatam requiem: quae nos crebra molestiarum experientia pene indesinenter de se cogitare compellit. Inquietamur enim a malitia temporis, hoc est, totius hujus mutabilitatis: a malitia cordis, hoc est propriae cupiditatis; a malitia super malitiam, secunda super primam, et adhuc tertia super secundam. Sufficit diei malitia sua (Matth. VI). Sufficere quidem posset malitia temporis, ut satis miseri essemus; sed aliena perversitas, et propria iniquitas, supra modum nos aggravant, ut satis superque [Col. 0450A] miseri simus. Quid dico, miseri? Imo miseris inferiores, et omnino miserrimi. Quo declinabo a miseria mea tam multa, tam magna? Quo me vertam, ut requiem inveniam? In omnibus enim requiem quaesivi; sed ubique quaesitam nusquam inveni. O requies, ubi es, et ubi te inveniam! Scio, quia non inveniam te, nisi tu venias ad me. Domine Deus, tu solus es requies animarum, et non est pax nobis a tota miseria ista, nisi per te, et in te. Ego quidem, ut invenirem requiem in te, ad haereditatem tuam ubi tu requiescis, me verti, et dixi: In haereditate Domini morabor. Hoc dixi mentis proposito, cordis desiderio professionis voto; da mihi nunc, ut dicere queam: Qui creavit me, requievit in tabernaculo meo. Fac in me tabernaculum tuum, et requiesce in me, [Col. 0450B] ut requiescam in te. Haec est enim requies tua, operatio requiei nostrae. Operare ergo in me, ut ante omnia et super omnia diligam te; ut nihil cupiam extra te, nihil nisi te, vel propter te: et erit mihi pax, et erit mihi requies in corde meo, a cupiditate mala, a malitia cordis mei, a curis tam multis, tam malis, tam acerbis, quae cor meum devorant, sicut aves morsu amarissimo. O quam beatum me dicerem, imo et corde sentirem, si solo tui desiderio accensus, aestuans et suspirans cum Propheta dicere possem. Ecce, quid mihi est in coelo, et a te quid volui super terram? (Psal. LXXII.) Si hoc dicere possem, cur non statim gratulabundus adjungerem: Abite, abite, vanissimae curae meae, et perturbationes [Col. 0450C] meae: vane enim conturbatur omnis homo? Abite sollicitudines meae, et date locum paci et requiei meae; quia Deus cordis mei, et pars mea Deus in aeternum (ibid.). Domine Deus, requies animarum, si dederis mihi requiem a cupiditate mala, quae radix est omnium malorum, quid mihi nocere poterit perversitas aliena, cum non dominetur iniquitas propria? Si dixerit Esau: Occidam fratrem meum; si persecutus fuerit Jacob, et relictis patre et matre et patria compulerit eum in baculo transire Jordanem istum, et a solo Deo panem ad manducandum, et vestimentum quo operiatur, petere et sperare, et procul a finibus suis tot annorum circulis exsulare et servire, quid potest contra Jacob? quia tu adjutor fortis, o Deus Jacob. Conforta me, [Col. 0450D] Domine, in dilectione tua, et in dilectione proximi, quem propter te diligendum instituisti. Conforta, quaeso, ut propter te diligere valeam etiam me odientes, etsi inimicus mihi fuerit etiam frater meus, ita ut eum valde timeam, illum tamen nullatenus odio habeam, sed iratum muneribus placare satagam, et pro malis bona retribuam, ut de irato placatum habeam, et apud eum gratiam inveniam, et ad me diligendum obsequiis pertraham, et de inimico amicum faciam, nunquam vincendus a malo, sed vincens in bono malum. Si convalescat, Domine, tam fortis dilectio in me, per te omnis malitia hominis deinceps non inquietabit me. At malitia temporis quando cessabit? quandiu durabit? Dum obnoxii sumus tempori, et subjecti huic mutabilitati, [Col. 0451A] non erit pax nobis a malitia ista. Nam nec justitia perfectorum liberare eos potest ab inquietatione temporis, donec per mortem absumatur totus defectus hujus mortalitatis, At in virtute charitatis tuae, Domine, in iis qui a te perfecte justificati sunt, pax est a malitia hominis, a malitia cordis, etiam nunc in praesenti. Justitia enim et pax osculatae sunt (Psal. LXXXIV). At malitia temporis nondum deficit; sed justis sufficit. Quod autem amplius est, a malo est, et malorum est. Mali enim dum vana, dum superflua, dum noxia quaerunt, compedes aggravant, et super malitiam diei et miseriae communis infirmitatis, communisque necessitatis, addunt miseriam malae voluntatis, superfluae et noxiae sollicitudinis. Grave enim est, et onerosum, et miserum, ad consolationem [Col. 0451B] communis miseriae necessaria quaerere, sed cumulata miseria est, in afflictione carnis et spiritus ad inutilia et noxia desudare. Haec miseria propriae voluntatis et illos magis onerat, quos propria [Col. 0452A] voluntas magis delectat; illa vero communis est necessitatis, et ideo bonis malisque communis: quae vero tractu temporis hujus perdurat usque in finem, ut in ea exerceamur in dilectione tua, Domine, perseverantes usque in finem. Cum vero malitia temporis cum ipso tempore defecerit, perseverantiam dilectionis coronabis perseverantia aeternitatis: et qui in tempore deficiunt usque ad tempus, tunc plene et immutabiliter requiescent in te, et ultra non deficient. Tu enim idem ipse es, et anni tui non deficient (Psal. CI). Obsecro, Domine, in fine audi petitionem meam hanc parvulam, mihi valde utilem, et tibi haud difficilem; audi, et non confundas faciem meam. Hoc est quod peto, ne ponas partem meam cum his, quibus in ira jurasti, dicens: [Col. 0452B] Si introibunt in requiem meam (Psal. XCIV); sed ut requiescam in die tribulationis, et ascendam ad populum accinctum nostrum (Habac. III). In die defunctionis meae dic animae meae: Requiescas in pace, Amen.



TRACTATUS SEXTUS
[Col. 0451]

De verbis Apostoli: Vivus est sermo Dei et efficax, et penetrabilior omni gladio ancipiti etc. (Hebr. IV.)

[Col. 0451B] Quanta sit virtus, et quanta sit sapientia in sermone Dei, ex his verbis Apostoli demonstratur quaerentibus Christum, qui est verbum, et virtus, et sapientia Dei. Hoc verbum in principio apud Patrem illi coaeternum, tempore suo apostolis est revelatum, [Col. 0451C] et per illos annuntiatum, et in fide credentium populorum humiliter receptum. Est ergo verbum in Patre, verbum in ore, verbum in corde. Verbum in ore signum verbi est, quod est in Patre; signum quoque verbi, quod in hominis corde. Verbum in hominis corde, aut intellectus est verbi, aut fides verbi, aut amor verbi, cum verbum intelligitur, aut creditur, aut amatur. Cum tria haec conveniunt, in uno corde, ut verbum Dei simul intelligatur, credatur et ametur Christus, qui est Verbum Patris, de quo et ipse Pater dicit: Eructavit cor meum verbum bonum (Psal. XLIV): habitat in illo per fidem, miraque dignatione Deus in corde Patris descendit usque ad cor hominis, ut novo modo ibi concipiatur et formetur, sicut Apostolus ad Galatas [Col. 0451D] loquitur, dicens: Filioli mei, quos iterum parturio, donec formetur Christus in vobis (Galat. IV). Cum Christus praedicatur, verbum Dei auditur, id est intelligitur, et sic creditur, quia fides ex auditu, et sic amatur. Non enim est amor verbi, sine fide verbi; nec fides verbi, sine auditu verbi. Nam qui amat, credit; et qui credit, audit verba, Spiritu interius revelante, qui spirat ubi vult, et sicut scriptum est: Vocem ejus audis (Joan. III), vel foris ab homine praedicante, vel spiritu nihilominus interius loquente. Nisi enim fuerit, qui interius doceat, lingua loquentis in vanum laborat. Intellectus duobus modis attendi debet, aut circa initium fidei, aut [Col. 0452B] circa finem. Nam cum verbum praedicatur, non creditur nisi aliquomodo intelligatur. Hunc autem intellectum Spiritus inspirat, et auditus dicitur, de quo Apostolus: Fides ex auditu (Rom. XX). Quod auditus pro intellectu accipiendus sit, idem Apostolus [Col. 0452C] ostendit, ubi dicit: Qui loquitur linguis, non hominibus loquitur sed Deo (I Cor. XIV). Nemo enim audit, id est nemo intelligit. Nam qui lingua loquitur peregrina, non intelligentibus eam, quasi barbarus est illis; et non aedificat non intelligentes. Ergo intellectus necessarius est in initio fidei, ut intelligatur, quid credendum annuntietur. Est alius intellectus circa fidei finem, id est, consummationem, de quo dicitur: Nisi credideritis, non intelligetis (Isa. VII). Quod quamvis ad futuram cognitionem pertinere videatur, potest tamen sane etiam intelligi de profectu fidei in eis qui exercitatos habent sensus ad fidei rationem plenius cognoscendam, parati semper ad satisfactionem omni poscenti rationem, de ea quae est in nobis, fide et spe (I Petr. III). [Col. 0452D] Hic sermo Dei, de quo nobis sermo est, vivus est, cui Pater dedit vitam habere in semetipso, sicut ipse vitam habet in semetipso (Joan. V). Propter quod non solum vivus est, sed etiam vita sicut ipse de se dicit: Ego sum via, veritas et vita (Joan. XIV). Qui cum sit vita, sic est vivus, ut sit vivificus. Nam, sicut Pater suscitat mortuos et vivificat, sic et Filius quos vult vivificat (Joan. V). Vivificus est, cum de sepulcro mortuum vocat, et dicit: Lazare, veni foras (Joan. I). Cum praedicatur hic sermo, voce praedicationis voci suae, quae foris auditur, dat vocem virtutis, quae interius percipitur, per quam mortui reviviscunt, et de laudibus istis suscitantur filii [Col. 0453A] Abrahae. Vivus est ergo hic sermo in corde Patris, vivus in ore praedicantis, vivus in corde credentis et amantis. Sermo iste cum ita vivus sit, haud dubium quin et efficax sit. Omnipotens enim sermo est. Cum diceret: Fiat lux (Genes. I), mox facta est lux. Cum diceret: Fiant luminaria (ibid.), mox facta sunt luminaria. Nec mora, quin fiat, quidquid dixerit, ut fiat. Velociter enim currit sermo iste, et in velocitate ejus repente exstiterunt alta polorum, vasta terrarum, profunda fluctuum. Apud hoc enim verbum non est impossibile omne verbum. Efficax est in rerum creatione, efficax est in mundi gubernatione, efficax est in mundi redemptione. Quid enim efficacius, quid potentius? Quis loquetur potentias ejus, auditas faciet omnes laudes ejus? (Psal. [Col. 0453B] CV.) Efficax est, cum operatur, efficax est, cum praedicatur. Non enim revertitur vacuum, sed in omnibus ad quae mittitur, prosperatur (Isa. LV). Efficax est, et penetrabilior omni gladio ancipiti (Hebr. IV), cum creditur et amatur. Quid enim impossibile est credenti, vel quid difficile est amanti? Cum loquitur hoc verbum, verba ejus cor transfigunt, sicut sagittae potentis acutae (Psal. CXIX). sicut clavi in altum transfixi intrant, et in tantum intrant, ut ad intima penetrent. Penetrabilior est enim hic sermo omni gladio ancipiti, utpote omni virtute vel potestate ad incidendum validior, et omni acumine humani ingenii subtilior; et omnis humanae sapientiae, doctique sermonis subtilitate [Col. 0453C] acutior. Gladius enim anceps est virtus potestatis, gladius quoque anceps est acumen rationis, vel subtilitas sermonis. De virtute vero vel potestate si quaeratur, manifesta ratio occurrit.

Sunt enim duae potestates, quibus hic mundus regitur, regia potestas, et sacerdotalis auctoritas. De quibus dictum est: Ecce gladii duo hic (Luc. XX). Rex autem gladium portat. Quid plurimum hic gladius possit, Dominus ostendit dicens: Nolite timere eos qui occidunt corpus, animam autem non possunt occidere (Matth. X). Et iterum: Ne terreamini ab his, qui occidunt corpus, et post hoc non habent amplius quid faciant (Luc. XII). Hic gladius anceps est, ex utraque parte incidens. Corpus enim incidit et occidit, animam autem vi doloris incidit, non tamen [Col. 0453D] occidit. Nam eam cum dolore a corpore dividit, sed a vita, quae in Deo abscondita est, non dividit. Solvit conjunctionem corporis et animae, conjunctionem vero Dei et animae non solvit. Quis nos separabit, inquit Paulus, a charitate Christi? Tribulatio, an angustia, an fames, an nuditas, an periculum, an persecutio, an gladius? (Rom. VIII.) Ac si diceret: Imo nec gladius. Multum potest hic gladius, sed non ad hoc. Penetrabilior ergo illo est, qui potest, sermo, nempe in potestate Ecclesiae concessa, cor et animam perdere potest in gehenna ignis (Matth. X). Rectores enim Ecclesiae in virtute sermonis Dei gladium habent. Nonne scriptum est: Gladii ancipites in manibus eorum? (Psal. CXLIX.) Nonne scriptum est: [Col. 0454A] Gladius in labiis eorum; quoniam quis audivit? (Psal. LVIII.) Quod si de malis dictum est: Lingua eorum gladius acutus (Psal. LIV); quanto magis lingua Petri gladius est, et gladius bis acutus? Praeterea acies humani ingenii et humani sensus, sermonisque subtilitas, tanquam gladius anceps subtilissimi corporis per discretionem dividit inter verum et falsum, inter bonum et malum, honestum et inhonestum, caeteraque contraria, ingeniosae et artificiosae inquisitioni obnoxia.

Hinc omnis mundana philosophia, humanaque sapientia manavit; quae modum suae possibilitatis ignorans, supra se ausa est attentare, ad quae, in se relicta, nullatenus potuit pertingere. Nam se exercens circa arduas et profundas inquisitiones de [Col. 0454B] natura Dei, de origine mundi, de statu animae, de justitiae et beatitudinis qualitate, viam veritatis non invenit, et ad sapientiam Dei in mysterio absconditam non valuit pervenire. Propter quod sapientia Dei dicit: Perdam sapientiam sapientium, et prudentiam prudentium reprobabo (I Cor. I). Et iterum: Comprehendam sapientes in astutia eorum (I Cor. III). Et Propheta: Narraverunt mihi iniqui fabulationes; sed non ut lex tua, Domine (Psal. CXVIII). Quaecunque enim a sapientibus hujus mundi subtilissima indagatione elaborata sunt, quantum a sermone Dei discordant, tantum a veritate discrepant; et quasi fabulosae narrationes nihil in se continent, nisi falsitatem aut vanitatem. At sermo Dei veritas [Col. 0454C] est, et sicut gladius anceps, imo penetrabilior omni gladio ancipiti (Hebr. IV), tam subtilissima quam verissima discretione omnia scrutatur, etiam profunda Dei. Sive ergo in virtute, sive in sapientia, ancipitem gladium attendamus, constat, quia sermo Dei qui omnia potest, et omnia scrutatur, penetrabilior est; quippe qui Dei virtus est, et Dei sapientia. Hic sermo cum omnia in omnibus mirabiliter operetur, in cordibus sanctorum per effectum gratiae suae, hoc est per timorem et amorem, caeterasque virtutes sanctas, quasi per quaedam intima verba mirabilius operatur, et ostendit potentiam et sapientiam suam, omnia intima penetrans, et pertingens usque ad divisionem animae et spiritus.

[Col. 0454D] Quod ut evidentius eluceat, advertendum est, quod anima et spiritus tribus modis dicuntur, secundum naturam scilicet, et secundum culpam, et secundum gratiam. Secundum naturam dicuntur, ubi intelligi debent secundum id quod naturaliter sunt, vel secundum id quod naturaliter vel ex origine suae creationis habent. Cum dicitur: Primus homo Adam factus est in animam viventem (I Cor. XV). Vel cum dicitur (Symbol. Athanas.): »Anima rationalis et caro unus est homo,« hic accipitur anima secundum naturam. Cum dicitur: Quis scit hominum, quae sunt hominis, nisi spiritus hominis, qui in illo est? (I Cor. II) hic intelligitur spiritus secundum naturam essentiae suae. Cum dicitur: [Col. 0455A] Qui odit animam suam in hoc mundo, in vitam aeternam custodit eam (Joan. XII), hic intelligitur anima non solum secundum naturam, sed etiam secundum culpam. Cum dicitur: Recordatus est, quia caro sunt, spiritus vadens et non rediens (Psal. LXXVII), hic intelligitur spiritus secundum culpam. Cum dicitur: Qui diligit iniquitatem, odit animam suam (Psal. X), non secundum odium culpae intelligendum est, sed naturae, vel gratiae. Cum vero dicitur: Dominus custodit te ab omni malo; custodiat animam tuam Dominus (Psal. CXX), hic intelligitur anima secundum naturam et gratiam. Cum dicitur: Si spiritu facta carnis mortificaveritis, vivetis (Rom. VIII), hic intelligitur secundum gratiam. Et cum idem sit in natura essentiae suae anima et [Col. 0455B] spiritus, tamen nonnunquam tanquam diversa sint, sic distinguuntur, ut apud Apostolum dicentem: Ipse autem Deus sanctificet vos per omnia; ut integer spiritus vester et anima et corpus, sine querela in adventu Domini nostri Jesus Christi servetur (I Thess. V). Et in praesenti loco: Pertingens usque ad divisionem animae et spiritus (Hebr. IV). Hic autem quia conjunguntur anima et spiritus tanquam divisa, distinctionem aliquam desiderare videtur ipsa conjunctio. Et, quantum mihi videtur, spiritus ad digniorem partem et meliorem pertinet, secundum vitam scilicet, qua Deo vivitur. Anima quidem, quia et ipsa spiritus est, cum bene vivit, Deo vivit, juxta Prophetam dicentem: Anima mea illi vivet [Col. 0455C] (Psal. XXI), et haec est vita gratiae. Cum male vivit, sibi vivit, quia propriae voluntati explendae inservit: et haec est vita culpae. Est adhuc et vita naturae, quam anima praestat corpori secundum officia membrorum, praebens ei motum et sensum. Vita secundum naturam communis est bonis et malis; vita secundum culpam familiaris est tantum malis; vita secundum gratiam, qua Deo adhaeretur, non convenit nisi bonis. Secundum hanc autem vitam, qua Deo adhaeretur, spiritus hoc loco non incongrue accipitur, cum scriptum sit: Qui adhaeret Deo, unus spiritus est (I Cor. V). Anima in praesenti loco non inconvenienter accipitur, aut pro vita temporali, secundum quam naturaliter vivitur, tam a bonis quam a malis: aut pro vita culpabili [Col. 0455D] et indisciplinata, secundum quam male vivitur, sed a solis malis. Ergo duo genera martyrii hoc loco nobis insinuantur; ubi sermo Dei vivus et efficax, et penetrabilior omni gladio ancipiti, pertingere dicitur usque ad divisionem animae et spiritus. Mactatur enim pro Christo nunc ipsa caro, nunc voluntas carnis concupiscentis adversus spiritum. Cum caro mactatur, et gladio persecutoris occiditur, nonne vivus sermo Dei per timorem Dei et amorem pertingit usque ad divisionem animae et spiritus? Nonne Christus dicit: Animam meam pono pro ovibus meis (Joan. X). Nonne et dicit: In manus tuas commendo spiritum meum? (Luc. XXIII.) Nonne et protomartyr Stephanus, cum animam suam pro amicis poneret, dicebat: Domine Jesu, suscipe spiritum [Col. 0456A] meum? (Act. VII.) Nonne et Paulus dicit: Vincula et tribulationes me manent; sed nihil horum vereor, nec fagio animam meam pretiosiorem quam me? (Act. XX.) Me dixit, propter spiritum, qui Deo adhaerebat; animam propter vitam temporalem, quam pro Deo contemnebat. Haec est anima, de qua dicitur: Ne solliciti sitis animae vestrae, quid manducetis (Matth. VI). Et iterum: Nonne anima est, plusquam esca? (Ibid.) Ergo cum gladius persecutoris corpora martyrum laniat, et membratim dividit et separat, gladius spiritus, quod est verbum Dei, inter animam et spiritum interius dividit; quia timor Dei sive amor interius fortiter invalescit, et pro confessione veritatis, aut defensione justitiae, usque ad contemptum animae immobiliter persistit.

[Col. 0456B] Similis causa est, etsi non aequalis gloria in spirituali certamine, cum carni adversus spiritum concupiscenti resistitur, et propriae voluntati renuntiatur. Animam nempe suam pro Deo ponit, quisquis superbiam propriae voluntatis deponit. Haec est anima, de qua scriptum est: Qui non odit animam suam, non potest meus esse discipulus (Luc. XIV). Vides, quomodo sermo Dei penetrabilior omni gladio ancipiti pertingat usque ad divisionem animae et spiritus? Sunt autem quaedam voluntates tenuiter et superficietenus animae adhaerentes, quae altius radices non egerunt, quae de facili et sine dolore, sicut per novaculam superductam pili carnis, [Col. 0456C] abradi possunt. Et tamen cum hujusmodi voluntati propter Deum renuntiatur, nonnulla merces pro hoc a Deo recompensatur; quia capillus capitis non peribit. Aliae autem altius infiguntur, et firmius inhaerent, et sine cruento dolore aut praecidi omnino non possunt, aux vix possunt. Proinde sicut gladius iste visibilis, manuque tractabilis, cum incidit, et conjuncta dividit, vulnus doloris et dolorem vulneris facit; sic gladius spiritus hinc per amorem, hinc per timorem, quasi utraque parte incidens, quae communiter amantur, quasi conjuncta dividit, cum vim facit, ut contemnatur, quod amatur; ne perdatur, quod plus amatur. Amat quis Deum, amat et carnem suam, quam nemo unquam odio habuit (Ephes. V). Haec a justo communiter [Col. 0456D] amantur, sed non pariter: nam plus Deus, et caro minus amatur. Propterea instante persecutore vita carnis contemnitur, ne vita, quae in Christo abscondita est, perdatur. Verumtamen cum cura corporis servandi propter amorem Dei vel timorem abjicitur, quasi membrum firmiter adhaerens cum gravi dolore abscinditur. Sic cum propria voluntas, quae per appetitum, etsi non per consensum, cum Deo communiter diligitur, propter Deum amputatur, spiritus quasi conjuncta dividit, et cum vi doloris vulnus infligit.



De divisione animae seorsum.

Praescripto modo pertingit iste gladius usque ad divisionem animae et spiritus, dividens ab invicem animam et spiritum, vitam naturalem vel vitam [Col. 0457A] carnalem, et vitam spiritualem. Pertingit et iste gladius usque ad divisionem animae seorsum, et usque ad divisionem spiritus similiter seorsum: sed de divisione animae plus occurrit dicendum. Anima simplex quaedam natura est, et indivisibilis secundum essentiam, unicuique corpori in unitate personae unita, sola soli, una uni, ideoque recte dicitur unica unici. Verumtamen haec anima, cum secundum Deum diligit, quem propter Deum diligendum cognoscit; per affectum charitatis illi se unit, quem in charitate subjungit; et per affectiones amoris in se divisa, non solum in corpore, cui personaliter unita est, vivit: sed quodam modo vitam et sensum extra se dividit, ad illos, quibus se per amorem jungit. Propterea, non solum propria bona [Col. 0457B] vel mala sentit; sed ad sentienda quae aliena sunt, congratulando vel compatiendo se impertit. Propterea gladius spiritus non solum per dolorem propriae passionis, sed et per compassionem alieni doloris incidit. Et fieri potest, ut acerbior sit quam patientis, dolor compatientis. Saepe enim in languore filii plus cruciatur mater condolens, quam filius dolens. Facit hoc amor, qui alienum dolorem in se transfert; et sese cum augmento doloris, ut plus condoleat, quam alter doleat, qui nonnunquam desiderat solus dolere, ne alter doleat. In passione autem condolendi, anima condolentis quodam modo dividitur a se, et in se. Nam, cum patitur, qui amatur, ut dolorem ejus sibi faciat communem, [Col. 0457C] se illi indulget, et se transfundit extra se; et per obsequium compassionis se illi unit, ut vicem ejus doleat; et quodam modo praestat, ut ejus sit, cui se per affectum condolendi infudit, tanquam vivens apud illum, cujus sentit cruciatum. Unde senex Simeon, cum prophetasset de Christo, et dixisset: Ecce hic positus est in ruinam et resurrectionem multorum in Israel, et in signum, cui contradicetur (Luc. II): mox ad B. Virginem loquens, subintulit, dicens: Et tuam ipsius animam gladius pertransibit (ibid.). Hoc est, sic tuam animam, quasi sit ipsius, pertransibit gladius. Potest etiam sic intelligi: Tuam ipsius animam, hoc est, tuam propriam animam pertransibit gladius. Juxta quem modum loquendi, sicut quidam sancti doctores [Col. 0457D] utuntur, Apostolus ait: Cum metu et tremore vestram ipsorum salutem operamini (Philipp. II), id est propriam salutem. Mater quippe Dei, quae plus omnibus dilexit, sicut et plus omnibus dilecta, ita morienti filio compassa est, quasi vere passa. Nam secundum magnitudinem amoris ejus, ita et dolor ejus. Nam, cum filium diligeret plusquam se, vulnera quae ipse accepit in corpore, intimo sensu doloris pertulit ipsa in mente: cui et ipsa passio Christi pro martyrio fuit. Nam caro Christi quodam modo caro ejus fuit, hoc est caro de carne ejus, quam a Christo susceptam de se plus amavit in Christo, quam suam in se. Quae quanto plus amavit, tanto et plus doluit; plus passa in mente quam martyr in corpore. Proinde gloriosi martyrii [Col. 0458A] singulari privilegio praefulget. Caeteri nempe martyres martyrio propriae mortis consummati sunt. At haec carnem de carne sua pro salute mundi passuram ministravit, et in passione Christi, et de passione, ita animam ejus vis doloris obtinuit, ut quasi in Christo martyrio consummata, summam post Christum martyrii gloriam meruisse credatur.



Item de divisione spiritus et animae Mariae.

Est et aliud considerandum hoc loco, tanquam pertinens ad divisionem animae et spiritus. Mater quippe Dei cum ex morte unigeniti filii sui salutem mundi proventuram esse cognosceret, mortem ejus et voluit et doluit. Voluit quidem, propter suam pariterque nostram salutem; doluit tamen, quia mater [Col. 0458B] erat, mater infirmitatis Christi, et ipsa infirma. Inter tristitiam ergo animae et gaudium spiritus, qui exsultavit in Deo salutari suo, gladius spiritus divisit: ille scilicet gladius, qui divisit inter patrem et filium, inter fratrem et fratrem, inter sponsum et sponsam, inter amicum et amicum, inter animam et spiritum, inter animam et animam, inter spiritum et spiritum, inter amorem et amorem, inter odium et odium, inter amorem et odium, inter pacem et pacem, inter bellum et bellum, inter pacem et bellum. Non veni, inquit Dominus, mittere pacem sed gladium (Matth. X). Quis potest cognoscere omnes divisiones animae et spiritus, quas amantes charitate vulnerati in se non possunt non [Col. 0458C] sentire, et prae multitudine non valent dinumerare? Multiplex quippe est divisio animae et spiritus, et sicut multipliciter sermo Dei cor tangit, ita multipliciter ad divisionem animae et spiritus pertingit.



De divisione spiritus seorsum.

Licet ex iis quae dicta sunt de divisione animae seorsum, perpendi possit, quae sit divisio spiritus seorsum; de ipsa tamen divisione spiritus, ut occasio detur sapienti, et sapientior fiat, aliquid perstringere libet. Spiritus est Deus; et qui adhaeret Deo, unus spiritus est (I Cor. VI). Spiritus vero hominis, cum totum quod in se divisum est et sparsum colligere et adunare non possit, nisi uni et simplici Deo se jungat, ad Deum tamen se dividit, [Col. 0458D] cum se diversis modis conjungit, et in conjungendo diversis modis quaerit, ut arctius jungat, et jungatur. Et ad haec quis idoneus? Omnes excessus pavoris, admirationis, stuporis, meditationis et contemplationis quis dinumerat? Stimulos compunctionum, gaudia devotionum, modulos jubilationum, tractus suspiriorum, singultus gemituum, aestus desideriorum, intentiones orationum, quis dinumerat? Qui dies saeculi et pluviae guttas dinumerat, solus ille est. Haec comprehendere potest, et dinumerare. Mens enim quae in dilectione Dei figitur, innumerabilibus amoris passionibus subjicitur, et innumerabilibus modis afficitur; et dum vicissitudines affectionum mirabiliter alternat, constanter tamen et immobiliter amat; et dum se multiformiter variat, [Col. 0459A] ad Deum se dividit, sed se a Deo non dividit; nec eum a se separat, quem in tanta varietate amare perseverat. Ergo gladius spiritus usque ad divisionem spiritus pertingit. Hic vero gladius ita veterem hominem persequitur, ut parum sit eum occidere, nisi et, quem occiderit, in frusta concidat, et omnino eum comminuat, et usque ad divisionem compagum et medullarum pertingat, donec omnino destruatur corpus peccati. Sic et gladius Samuelis Agag pinguissimum non solum occidit, sed et in frusta concidit (I Reg. XV). Attendamus ergo diligentius, quomodo hic gladius compages dividat; deinde quomodo ad divisionem medullarum perveniat.

Vita peccatoris, sive per singula peccata, quasi [Col. 0459B] membratim consideretur, sive tota simul ante oculos cordis adducatur; et compages invenitur habere et medullas. Tota quippe vita mala sic ex multis peccatis, sicut unum corpus ex multis connectitur membris. Compages autem membrorum, juncturae sunt partium. Peccatum vero peccato conjungitur, aut per motum propriae voluntatis, aut per judicium divinae severitatis. Nam qui peccat, et in peccato permanere male vivendo cogitat, quaedam peccata committit, per alia quaedam; propter alia quaedam ad praeparationem sequentium, quaedam ad occultationem, vel excusationem, vel defensionem praecedentium; quaedam per moram habitae secum deliberationis, quaedam secundum impetum subitae voluntatis, quasi ex occasione praesentis tentationis, [Col. 0459C] et incidenti casu obviae opportunitatis. Connexiones autem peccatorum, tum ex praemeditatis, tum ex subitis causis, quasi compages sunt membrorum, ex quibus vita peccatoris, sicut unum corpus, in augmentum sui crescit et proficit, donec compleatur iniquitas. Meritis quippe peccatorum exigentibus, et divinorum judiciorum aequitate dictante, peccator dum poenitentiam contemnit, et divinae voluntati renititur, interdum suae voluntati dimittitur, et de peccato in peccatum cadere permittitur, cum sequentium delictorum causa sit neglecta poenitentia praecedentium. Et ita fit, dum iniquitas iniquitati apponitur, peccator a justitia simul et a regno excluditur. Hinc scriptum est: Appone iniquitatem [Col. 0459D] super iniquitatem eorum, et non intrent in justitiam tuam. Deleantur de libro viventium, et cum justis non scribantur (Psal. LXVIII). Hic finis eorum, qui divitiis bonitatis Dei abutuntur; et dum peccatis peccata cumulant, iram Dei sibi thesaurizant, donec reveletur ira Dei de coelo super omnem injustitiam eorum. Non est ergo negligenda poenitentia, per quam vivus sermo Dei et efficax in timore horrendi tremendique judicii, juncturas veteris vitae, et priscae conversationis connexiones, quasi compages unius corporis, dissolvit, et ad divisionem compagum intantum pertingit, ut omnia peccatorum vincula disrumpat, ne peccatum peccato aliquo nexu cohaereat. Hinc propheta ait: Dissolve colligationes impietatis, tolle fasciculos deprimentes [Col. 0460A] (Isai. LVIII). Ergo sermo Dei compages dividit, cum per cordis contritionem totum quod in nostris pravis moribus male connexum est, particulatim discerpit, et tanquam vitulum Libani comminuit (Psal. XXVIII), cum omnia, quae pertinaciter cohaerent, a se invicem abstrahit; cum omnia membra veteris hominis a suis juncturis avellit, et solutis compagibus nullum membrorum non separatum relinquit. Membra autem ea sunt, quae Apostolus commemorat, dicens: Mortificate membra vestra, quae sunt super terram, fornicationem, immunditiam, libidinem, concupiscentiam malam, avaritiam (Coloss. III). Unum autem peccatum cum membrum sit de corpore peccati, sive de corpore veteris hominis; ipsum tamen per se corpus dici potest; [Col. 0460B] quia suis partibus sic perficitur, sicut suis juncturis unum corpus absolvitur. Peccatum corpus dici, ex eo ostenditur, quod Dominus ait: Si oculus tuus nequam fuerit, etiam corpus tuum totum nequam erit (Matth. VI). Quod ad totam vitam peccatoris non immerito transfertur: quae tota tenebrosa intelligitur, cum ab eo, qui propter se vivit, vivendi intentio ad se refertur. Nihilominus et ad unum aliquod peccatum hoc ipsum pertinere recte creditur; quia, cum intentio operis vitio erroris aut iniquitatis depravatur, etiam hoc ipsum quod recte fieri videtur, inter opera tenebrarum deputatur.

Hoc autem corpus divisione compagum tunc solvitur, cum tota peccati continentia fidelis conscientiae testimonio discutitur; cum peccati qualitas et [Col. 0460C] quantitas et modus et causa, totaque ejus circumstantia sicut coram Deo arguitur, cum totum cor ex omni eo quod pudet, et quod terret, intra se concutitur; et in spe veniae ad diligendum Deum totum accenditur et minutatim contritum in holocaustum totum Deo affertur, sicut sacrificium quod in frusta conciditur. Ergo gladius spiritus usque ad divisionem compagum pertingit. Pertingit etiam usque ad divisionem medullarum (Hebr. IV). Ossa medullis irrigantur. In toto autem corpore nihil interius medullis invenitur. Propterea quod intimum est in cogitationibus et affectionibus, et in operibus nostris, hoc est medulla corporis. Quid est autem magis intimum in desiderio nostro, quam quod [Col. 0460D] praecipue desideratur? Quid magis intimum in spe nostra, quam quod speratur? Quid magis intimum in amore nostro, quam quod praecipue amatur? Quid magis intimum in omnibus cogitationibus et affectionibus cordis, quam quod prae caeteris cogitatur et affectatur? Quaerenti autem quid sit, quod intimum est, non aliud occurrit, ut de peccatis loquar, quam delectatio peccati. A peccantibus autem in ipso peccatorum initio, vel processu, vel fine, nihil magis desideratur, nihil magis appetitur, quam delectatio, quae peccando sentitur, vel sentiendo speratur. Saepe enim peccare libet praeter delectationem, sed nunquam nisi mediate vel immediate propter delectationem. Saepe libet peccare, cum adest delectatio; sed nunquam libet peccare nisi [Col. 0461A] ut adsit delectatio. Quid igitur magis intimum est in peccatis, vel quae magis peccati medulla dicenda quam delectatio, quae in omni peccato maxime quaeritur, etiam ubi non invenitur? Ut de peccato ad justitiam convertamus sermonem, quae magis dicenda est medulla justitiae, quam ipsius justitiae intima pinguendo, id est intima delectatio?



De triplici pinguedine bonorum.

Si cogitemus corpora animalium, et quae in eis pinguia sunt, apparebit quaedam pinguendo exterior ipsi carni adhaerens, deinde alia pinguendo interior, et vitalibus adhaerens, quae adeps dici solet. Deinde alia pinguendo ossa replens, quae tota est pinguendo, et haec est medulla. Anima quoque justi in ipsis justitiae primordiis quamdam in se pinguedinem [Col. 0461B] habet, inquantum legi Dei condelectatur, sed quasi carni adhaerentem, quia prisca carnis consuetudine praegravata, ad perfectionem justitiae nondum libere aspirat. Cum vero ascensis quibusdam justitiae gradibus, profectum suum jam provecta sentire incipit, interiori pinguedine, quae vitalibus adhaereat, repleri desiderat, sicut ostendit, qui dicit: Sicut adipe et pinguedine repleatur anima mea (Psal. LXII). Desiderat nimirum adipe repleri, et sic interius plenissime impinguari, ut holocaustum ejus pingue fiat, donec perfectione justitiae consummata, et ejus amore plenissime delectata, tandem quasi medullitus impinguata dicere possit: Holocausta medullata offeram tibi (Psal. LXV), etc. Sunt justi, qui hoc [Col. 0461C] mundo sic utuntur, ut in rebus illicitis et inconcessis malint carere quam habere; in rebus vero licitis malint habere, quam carere, ut quibuscunque concessis secundum indulgentiam utantur, uxores habentes et possessiones, caeteraque humanae infirmitati concessa, quibus citra salutis periculum uti licet, si uti libet. Sunt alii, qui perfectionis studio omnibus rebus etiam concessis renuntiant, quantum humana patitur infirmitas; qui juxta consilium Apostoli alimenta habentes, et quibus tegantur, his contenti sunt (I Tim. VI); qui in bonis spiritualibus tanto sunt pinguiores, quanto in bonis saeculi propter Deum inveniuntur tenuiores. Justitia ergo pinguedinem habet exterius, et interius adipem vel medullam; tanto autem interius, quanto profundius, [Col. 0461D] quantoque perfectius. Potest enim juxta alterius considerationis rationem delectatio justitiae medulla dici, non solum in justitia perfectorum, verum etiam in justitia incipientium et proficientium. Nulla enim justitia tam mediocris est, vel tam exigua, quae non habeat aliquantulam fortitudinem pro mensura suae mediocritatis sibi adjunctam, et in fortitudine delectationem, sicut in osse medullam.



De triplici pinguedine malorum.

Iniquitas quoque suam habet pinguedinem, et adipem, et medullam: in iis, qui amore pariter et abundantia rerum temporalium incrassantur, et in superbiam elati recalcitrant, Deo minus obedientes, et crescente iniquitate, intemperato usu ipsarum, quibus superabundant, et delicata consuetudine [Col. 0462A] magis incrassantur. Deinde etiam majori superbia per usum vitiorum ipso iniquitatis amore impinguantur; tandem superba sui aestimatione usque ad manifestum Dei contemptum quasi plenissima praesumptionis pinguedine dilatantur, et intumescunt, ut derelinquant Deum factorem suum, et recedant a Deo salutari suo, sicut scriptum est: Incrassatus est dilectus, et recalcitravit, incrassatus, impinguatus, dilatatus (Deut. XXXII). Et iterum: Adipem suum concluserunt: os eorum locutum est superbiam (Psal. XVI). Et rursum: Prodiit quasi ex adipe iniquitas eorum; transierunt in affectum cordis. Cogitaverunt, et locuti sunt nequitiam; iniquitatem in excelsum locuti sunt (Psal. LXXII). Sic iniquitas quasi a superficie cordis incipiens, paulatim [Col. 0462B] et blande intrat ad interiora ejus, donec medulla iniquitatis fiat sicut oleum in ossibus ejus. Est enim in anima, quod malum appetit, est et in ea, quod consentit, ut fiat id quod appetitur; est in ea, quod membra corporis movet sicut arma iniquitatis ad iniquitatem, ad perficiendum opus juxta desiderium appetentis et consentientis. Est in eadem anima, quod delectatur ipso opere quod appetitur, et cui consentitur, et in quod ipsa se movet, adeo ut et corpus suum moveat in obsequium ministerii, ut expleatur quo delectetur. Nam haec omnia ad delectationem. Est praeterea in ipsa anima, quod his omnibus praesideat, et cui placeant, primum appetitus, deinde consensus, deinde motus in opus, ad [Col. 0462C] ultimum in opere delectatio. Cum autem haec quatuor, appetitus scilicet et consensus, motus in opus, et ex motu opus, simul placent, causam cur placeant, et finem, habent delectationem, quae in opere quaeritur et expetitur. Quinque itaque res sunt, appetitus, consensus, motus in opus, et ex motu opus, et operis delectatio. Sed quatuor ex his in anima inveniuntur, appetitus scilicet et consensus, et motus in opus, et operis delectatio. Ipsum autem opus non in anima est, sed vi et voluntate animae voluntarie moventis corpus per ministerium corporis exterius agitur propter delectationem, quae in ipso opere quaeritur, vel ex ipso. Ex ipso autem dico, propter opus quodcunque, quod forte non delectat, quod tamen agitur propter aliud quod delectet. Cum [Col. 0462D] autem tria haec, appetitus scilicet, et consensus, et motus in opus, simul placeant propter opus, aut propter delectationem operis; adverti potest, delectationem non soli operi adjunctam esse, sed tribus praemissis, quae placent propter ipsam operis delectationem. Appetitus ergo suam habet delectationem, cum placet ipsam appetere.



Quod appetitus mali non sit in hominis potestate.

Saepe appetunt isti, quod omnino nolunt, et a quo omnino dissentiunt; et appetitum mali omnino sentiunt, sed non consentiunt. Et quem retinere datur ne procedat, non valent compescere ne surgat, nec imperare ut quiescat. Appetitus enim mali in hominis potestate non est, ita scilicet, ut ad arbitrium ejus quiescens non surgat, vel surgens [Col. 0463A] quiescat, vel etiam aliquatenus non crescat. Propterea justus, etsi libertus Domini sit, et de jugo peccati ereptus; in hac tamen parte nondum liber est, quia a concupiscentia carnis quae per appetitum mali movetur, nondum plene liberatus est. Quatenus autem liber est, quatenus concupiscentiam malam habet in sua potestate, quam per gratiam Dei, a quo gratis justificatus est, ne usque ad consensum operis perveniat, retinere valet; haec siquidem gratia justificato datur. Justificatus tamen, quamvis in hac libertate gratia Dei assistente constitutus, tentatus a concupiscentia potest non consentire; sed concupiscentiam antequam moveatur per illicitum appetitum, non potest retinere, ut praedictum est, ne surgat; nec in sua potestate habet, ne aliquatenus [Col. 0463B] crescat, vel ut statim conquiescat. Nondum enim gratia tantae potestatis homini datur, quamvis justificato. Potest autem qui justus est, longo usu et exercitatione disciplinae gratiam obtinere, ut haec concupiscentia rarius surgat, et minus crescat, et citius conquiescat. Peccator vero, qui per consensum peccati servus est peccati, tanto magis et arctius vinculis hujus servitutis astringitur, quanto magis desiderat concupiscentiam in se moveri, etiam cum non movetur.

Nonnulli enim in profundum iniquitatis demersi exquisitis modis provocant, et irritamenta peccati procurant, ut suae voluntati satisfaciant, qua desiderant consuetae turpitudinis effectum, et tunc cum nullum habent affectum; qui peccatum in tantum [Col. 0463C] amant, ut peccare velint, cum peccare non possint. Adeo placet eis ipsa concupiscentia mala, et motus ejus, appetitus scilicet malus, vel affectus, ut iis nolint carere, sed haec desiderant magis ac magis in se crescere, quae est iniquitas profunda. Concupiscentia autem causa est, et initium sequentis peccati, sicut delectatio finis est, ad quem tendit appetitus et consensus peccati. Concupiscentia autem odibilis est, ut mors, quia per delectationem peccati perducit ad mortem, sicut scriptum est: Concupiscentia cum conceperit, parit peccatum; peccatum vero cum consummatum fuerit, generat mortem (Jac. I). Justus ergo juste odit concupiscentiam, ut mortem, juste eam totis viribus, totaque militia spiritualis [Col. 0463D] disciplinae propugnat, ut vel possit debilitare, quam non valet penitus exstirpare. Quanto autem justus hanc concupiscentiam magis odit, tanto et justitiam magis diligit. Quanto concupiscentia carnis, quae concupiscit adversus spiritum magis decrescit, tanto concupiscentia spiritus qui concupiscit adversus carnem, magis crescit. Sicut injustitia a concupiscentia carnis incipit, sic et justitia a concupiscentia spiritus initium sumit. Propterea concupiscentiam carnis odisse, et concupiscentiam spiritus diligere, quaedam justitia est, sine qua nec qui incipit, justus esse potest, nec qui proficit, nec qui ad perfectum pervenit. Tanto autem magis proficit, et magis perfectioni accedit, quanto magis illam odit, et hanc diligit.



Quod delectationem concupiscentiae spiritus tria perficiunt.
[Col. 0464A]

Hujus dilectionem, et illius odium tria perficiunt, et desiderium justitiae, et propositum, ut utriusque exsecutio. Desiderium autem solum, sine proposito scilicet et exsecutione, inane desiderium est, et non tangit cor peccatoris; ad horam compungit, sed in tempore tentationis sua levitate inanescit. Tale forte fuit desiderium Balaam arioli, cum contemplatus tabernacula Jacob, compunctus diceret: Moriatur anima mea morte justorum, et fiant novissima mea horum similia (Num. XXIII). Hujusmodi desiderium habent multi criminosi, flagitiosi, facinoros, qui ad horam inutiliter compunguntur ad justitiam, quia damnabiliter redeunt ad culpam. Sunt nonnulli, qui [Col. 0464B] desiderium habent justitiae cum proposito melioris vitae; sed quod disponunt, in longum differunt, et aut dilationi terminum non ponunt, aut post terminum terminum constituunt; et cum venerit, post terminum adhuc termini interminabilis dilationis occasionem quaerunt. Hi si forte praeoccupati fuerint, nec desiderio, nec proposito dilatae justitiae ab injustitiae poena liberantur. Proinde desiderantibus et proponentibus viam justitiae necessaria est desiderii propositique exsecutio. Aliud est Jerosolymam pergendo jam tendere, et faciem euntis Jerusalem habere; aliud est otioso desiderio de itinere proponere, semperque differe, et nunquam iter arripere. Exsecutio autem sancti desiderii sanctique propositi, exercitatio est corporis et animae secundum [Col. 0464C] concupiscentiam spiritus contra concupiscentiam carnis, huic consentiendo ad justitiam, illi nunquam assensus praebendo contra justitiam. Desiderii autem et propositi justitiae, et utriusque indefessa prosecutio sanctum odium perficiunt contra concupiscentiam carnis, quae injustitiam per desiderium et propositum mali incoeptat, sine desiderio et proposito boni consummati. Desiderium autem et propositum mali sufficit, ut quis malus sit; desiderium vero et propositum non sufficit, ut qui bonus sit: sine his tamen nemo bonus est, nemo pessimus non est. Nam qui propositum boni non habent, nec desiderium, supra omnem modum malam concupiscentiam diligunt, malum affectum non quasi [Col. 0464D] animi tentatione in se trahentes; sed praeter tentationem sponte in affectum transeuntes. De quibus scriptum est: Prodiit quasi ex adipe iniquitas eorum, transierunt in affectum cordis (Psal. LXXII). Et illud: Concupierunt concupiscentiam in deserto (Psal. CV). Haec itaque concupiscentia, si ei non resistitur, primo privat consensu boni, deinde proposito et desiderio boni; donec totam voluntatem, totamque rationem sibi subdat, ut nec motus voluntatis ad bonum palpitet, nec scintilla rationis vel modicum lumen repraesentet, sed totum cor obduretur et tenebrescat, et exstinguatur lucerna in Israel. Cum vero nec voluntas movetur ad desiderium boni, nec ratio movet ad propositum boni, victrix concupiscentia de utraque sibi subdita gloriose triumphat. Qui [Col. 0465A] a victrice concupiscentia sic victus est, et sic caecus, ut eam diligat, consequens est ut concupiscentiam spiritus, quae e regione est, odio habeat. Odit enim justitiam, odit justitiae consentire, odit justitiam vel concupiscere, odit malum non concupiscere, odit malae concupiscentiae non consentire, odit non peccare, odit peccata relinquere, odit poenitere, odit veritatem redarguentem, odit sapientiam utilia suadentem, odit disciplinam pacis, odit gratiam Dei, paulominus ipsum Deum odit; imo processu iniquitatis etiam ipsum gratis odit, in deteriora semper cadens donec incidat in peccatum irremissibile, quod non remittetur, nec in hoc saeculo, nec in futuro. Victrix et dominatrix concupiscentia mala subditum suum de peccato in peccatum sic praecipitat, [Col. 0465B] ut de amore sui perducat ad odium Dei; donec claudat super eum puteus os suum. Hujus autem tanti mali aliter causa est delectatio peccati, aliter concupiscentia peccati. Haec causa est propter quam, illa vero per quam. Illa incipit, ista perficit; illa per illicitas rerum species a bono abstrahit, et ad malum illicit, haec abstractum et illectum capit et claudit; illa consensum peccati causaliter praecedit, ista succedit.



De corpore et anima veteris hominis.

Sicut in uno homine corpus et anima discernuntur; corpus vero carnem et ossa, et in ossibus medullas habere cernitur; anima autem arbitrium movendi corporis tenere creditur: sic in unius peccati [Col. 0465C] compositione vetus homo noster qui non absurde homo peccati, vel filius perditionis dici potest, concupiscentiam habet pro carne peccati, juxta quod Apostolus dicit: Caro concupiscit adversus spiritum (Galat. V). Consensum vero, in quod est robur peccati, sicut in osse robur corporis pro osse habet, delectationem vero pro medulla. Id vero pro anima habet, quod in mente superexcellit et summum est, et praesidet ei quod appetit, et ei consentit, ei quoque quod delectatur, cui placere aut displicere possunt appetitus et consensus et delectatio: sine cujus conniventia nec appetitus usque ad consensum perducitur, nec ad operandum corpus movetur, nec ex motu opus perficitur, in quo affectata delectatio quaeritur. Cum vero quod menti omnibus praesidenti [Col. 0465D] omnia placent, et in omnibus delectatur, non in solo opere delectatio sentitur; sed praeter delectationem operis est delectatio mentis, et in appetitu et consensu, sed tunc in appetitu, cum in consensu. Nam, cum non libet consentire, aut omnino non libet, aut minus libet, appetere. Cum autem libet consentire, libet et perficere. Cui haec omnia libent, in his omnibus delectatur. Delectatio vero quae est in appetitu, quamvis ad ipsum appetitum magis pertinere videatur quam ad consensum, id est magis ad pinguedinem carnis, quam ad medullam ossis, tamen ad consensum ea ratione pertinere dignoscitur, quod sine consensu non omnino placet ipse appetitus. Propterea inter medullas inveniuntur cum delectatione operis delectatio appetitus, et delectatio [Col. 0466A] consensus, et omnis delectatio mentis, cujus motu totum disponitur, in quo male delectatur. Has autem medullas in tam obstrusis ossibus altius reconditas quis aut cujus gladius dividere potest, nisi illius, qui potest ossa peccatorum conterere, et cornua confringere? Hic nempe est, qui superbos humiliat usque ad cinerem et favillam, qui nebulam sicut cinerem spargit; qui mittit crystallum suam sicut buccellas, qui educit vinctos in fortitudine, similiter eos qui exasperant, qui habitant in sepulcris (Psal. LXVII). Ille nimirum, qui mortuos suscitare potest, solus ille praevalet omnes noxias delectationes in amaritudinem poenitentiae convertere, ut totum displiceat quod male placebat, donec corpus peccati medullitus consumatur.



Et discretor cogitationum et intentionum cordis; et non est ulla creatura invisibilis in conspectu ejus: ad quem nobis sermo (Hebr. IV).
[Col. 0466B]

Novit Dominus cogitationes et intentiones cordis nostri, haud dubium quin sibi omnes, nobis vero illas novit, quas per gratiam discretionis nos discernere facit, quales sint. Spiritus autem qui est in homine, non totum novit quod est in homine, et de cogitationibus suis, quas consentiens vel non consentiens sentit, non semper ut in re est, ita sentit. Et quas ante oculos mentis cernit, oculis caligantibus subtiliter non discernit. Saepe enim a propria cogitatione, vel ab homine, vel a tentatore, sub specie pietatis ingeritur, quod praemium virtutis ante [Col. 0466C] oculos Dei non meretur. Sunt enim quaedam verarum virtutum similitudines, et similiter vitiorum, quae oculis cordis illudunt, et quasi quibusdam praestigiis aciem mentis ita perstringunt, ut saepe species boni apparere videatur in re non bona, et item species mali in re non mala: quae est pars miseriae et ignorantiae nostrae, multum nobis dolenda, multumque timenda. Scriptum est enim: Sunt viae, quae videntur homini rectae, quarum finis ad inferna deducit (Prov. XIV, 16). Pro quo vitando periculo beatus Joannes nos admonet dicens: Probate spiritus, si ex Deo sunt (I Joan. IV). Quis autem probare potest, si ex Deo sunt spiritus, nisi a Deo data sit ei discretio spirituum, ut spirituales cogitationes, affectiones, et intentiones, subtiliter et vero judicio [Col. 0466D] examinare quaet? Discretio vero mater omnium virtutum, et ipsa singulis necessaria est, sive in regimine alienae vitae, sive in directione vel correctione propriae. Quam quidem nullus sermo sensibus nostris intimare potest, nisi ille vivus et efficax, qui discretor est cogitationum et intentionum cordis. Hic autem sermo totam vitam nostram secundum certam formam instituit, et ad certum finem dirigit. Quo instituente, in omnibus quae facienda disponimus, Deum semper cogitare debemus, ut fiat secundum ipsum, et nihilominus propter ipsum. Quaeris quomodo secundum ipsum, quomodo propter ipsum? Audi utrumque. Omnis actio nostra dirigenda ad finem promissionum Dei. Non licet nobis aliud facere, quam quod praecipit, aut permittit, aut consulit; [Col. 0467A] non decet nos aliud sperare, quam quod ille promittit, et quia promittit. Justitia enim nostra formatur ad nutum praecipientis aut consulentis: spes nostra subrigitur de veritate promittentis. Recta est cogitatio faciendorum, quae Dei nutu regitur, pia est intentio quae simpliciter in ipsum dirigitur. Ita demum totum corpus vitae nostrae vel cujuscunque actionis nostrae lucidum erit, si fuerit oculus simplex. Oculus autem simplex et oculus est, et simplex, quia per rectam cogitationem videt, quid faciendum est, et per piam intentionem simpliciter agit, quod dupliciter faciendum non est. Recta cogitatio errorem non admittit; pia intentio fictionem excludit. Haec est autem vera discretio, rectae cogitationis, et piae intentionis conjunctio. Ne mireris, [Col. 0467B] quod discretionem conjunctionem dixi, cum diseretio divisionem indicet. Haec enim conjunctio sine divisione non est. Nam qui has duas res conjungit, dividit inter lucem et tenebras. Error enim et fictio tenebrae sunt; justitia autem et pietas lux in Domino. Qui autem in electione faciendorum, vel in fine sperandorum, rectam cogitationem secundum Deum, aut piam intentionem propter Deum, a se invicem dividere nititur, quia oculus ejus aliquam habet partem tenebrarum, aut in tenebris ambulat, aut nescit quo vadat. In tenebris quippe ambulat qui male agit, nescit quo vadat, qui ad Deum non tendit. Mala itaque non sunt facienda propter Deum, nec bona facienda sunt non propter Deum. Opus [Col. 0467C] enim pietatis corrumpit intentio vanitatis, et iniquitatem operis non excusat pietas intentionis.

Omnia ergo in luce discretionis agenda sunt, sicut in Deo, et coram Deo; quia non est ulla creatura invisibilis in conspectu ejus. Nulla corporalis, nulla [Col. 0468A] animalis, nulla spiritualis: nil quod a Deo factum est propter hominem, vel in homine, nil quod in homine vel ab homine factum est contra Deum. Quanta enim sunt in homine, quae ipse homo partim videt, partim non videt; omnia haec Deo manifesta sunt. Cor enim hominis abyssus magna, omnes tenebrae absconditae sunt in occultis ejus. Illic reptilia quorum non est numerus. Sed Deus, qui videt in occulto, qui et illuminat abscondita tenebrarum, ut revelentur ex multis cordibus cogitationes, nil omnium visibilium vel invisibilium non videt: Omnia enim nuda et aperta sunt oculis ejus (Hebr. IV). Multa sunt nunc operta et tecta arcanis silentiis et consiliis, commentis et figmentis, fraude et dolo, arte verborum et rerum, tergiversationibus et excusationibus, [Col. 0468B] simultationibus et dissimulationibus. Sed nil opertum, quod non revelabitur. Omnia enim quae nunc ingeniose tecta sunt, suis tegumentis nudabit sermo ad quem nobis sermo. Illi enim ratio reddenda est, et de ipsa ratione, cui credita est totius vitae nostrae ordinatio. Sic autem Dominus uniuscujusque vias considerat, sic dinumerat gressus, ut ne minutissimae quidem cogitationes, ejus judicio, ac verba tenuissima, quae apud nos usu viluerunt, indiscussa remaneant. Quis igitur sermo respondeat pro me, aut quam rationem respondere possum pro me? nisi ut cum Propheta dicam: Intellexisti cogitationes meas de longe, semitam meam et funiculum meum investigasti, et omnes vias meas praevidisti, [Col. 0468C] quia non est sermo in lingua mea (Psal. CXXXVIII). Bone Jesu, non sufficio rationem reddere; tu pro ratione orationem suscipe, et non intres in judicium cum servo tuo, quia non justificabitur in conspectu tuo omnis vivens (Psal. CXLII).



TRACTATUS SEPTIMUS. DE SALUTATIONE ANGELICA.
[Col. 0467]

Ave, gratia plena, Dominus tecum, benedicta tu in mulieribus (Luc. I).

[Col. 0467C] Negotium nostrae salutis a salutatione incipit, et exordium reconciliationis dedicat annuntiatio [Col. 0467D] pacis. Nuntius enim salutis et angelus pacis a Deo missus, et ad Virginem ingressus, amicus ipse virginitatis, nova eam salutatione, et insolita, et hactenus a saeculo non audita salutat, simul deferens novae salutis obsequium, novaeque laudationis praeconium. Vel novum, vel rarum est, mulierem ab angelo salutari. Non Agar, non uxor Manue ab angelo salutata est, cum utraque angelico aspectu et affatu frueretur. Nunc autem ab angelo mulier salutatur, nunc appropinquat tempus, ut ab ipso Domino mulieres salutentur, quibus dicatur: Avete (Matth. XXVIII). Cogitabat Virgo, qualis esset ista salutatio. Cogitemus et nos, quantum sufficimus qualis sit. Non est haec salutatio per viam, sed salutatio reducens ad patriam. Neminem, inquit Dominus, [Col. 0468C] per viam salutaveritis (Luc. X). Si quis adulatione non ficta, et assentatione clauda te sibi gratificare [Col. 0468D] volens in his quae vanitatis sunt, aut benevolum se ostendat, aut laudatorem exhibeat, hic est qui te salutat per viam. Tibi cave, cave ab his qui tibi dicunt, ave. Vae enim tibi, si talium servus efficeris. Vae tibi, si dominentur tui qui quaerunt animam tuam. Nec amaveris salutationes in foro; sufficit tibi testimonium conscientiae tuae, et testis in coelo fidelis, cui dicas: Apud te laus mea in Ecclesia magna (Psal. XXI). Distinguitur salutatio a salutatione; quia discernitur salus a salute. Est enim vana salus, de qua scriptum est: Quia vana salus hominis (Psal. LIX). Est et vera salus, de qua scriptum est: Exaudi me in veritate salutis tuae (Psal. LXVIII). Haec autem salutatio, sive sit optatae salutis votiva imprecatio, sive datae vel dandae salutis [Col. 0469A] annuntiatio, nec fictam benevolentiam praetendit salutantis, nec falsam laudem praedicat Virginis. Sed, sicut est angelis semper amica virginitas, Virginem fideli laude commendat, et a plenitudine gratiae laudem inchoat dicens: Ave, gratia plena. O salutatio salutifera ab angelo dictata, et nobis ad salutandam Virginem praeformata! O jubilatio cordis, dulcedo oris, condimentum amoris! Quis locus irae, ubi est plenitudo gratiae? Plenitudo quippe gratiae exinanitio est culpae, reparatio naturae. Corruperat culpa naturam, et provocaverat iram. Sed non continuit Deus in ira sua misericordias suas. Effudit gratiam, et avertit iram. Sexum, quem damnaverat sententia maledictionis in prima muliere (Genes. III), nunc replet gratia [Col. 0469B] benedictionis, et oleo miserationis in beata Virgine. Hic est lecythus olei; haec est concha Gedeonis rore plena; haec est urna aurea, habens manna summae dulcedinis pluviaeque coelestis. Quis cogitare sufficiat, quali vel quanta fuerit plena gratia, quae prima inter mulieres, et sola plena gratia, designatur, quae unigenitum Filium peperit, plenum gratiae et veritatis? Protomartyrem legimus Stephanum plenum gratiae et fortitudinis (Act. VI). Sed haec tanto plenior creditur, quanto gratiae capacior; quae ipsum gratiae auctorem, tam magnum, tam immensum, quem totus non capit orbis, capere potuit, corde pariter et mente. Audivimus beatam Elisabeth Spiritu sancto repletam, quae majorem gratiam in Virgine agnoscens, se [Col. 0469C] visitantem et salutantem mirata est, dicens: Unde hoc mihi ut veniat mater Domini mei ad me? (Luc. I.) Recte salutata salutat, per quam salus fuerat communicanda, ut per ipsam gratiae agantur Deo, qui dat salutem regibus, et mandat salutes Jacob. Ad hoc enim gratia plena exstitit, sicut mensura bona, et conferta, et coagitata, et supereffluens; ut per ipsam gratia Dei abundet in nobis. Hanc enim singulariter praeelegit Deus et gratificavit sibi triplici gratia praeditam, gratia decoris, gratia favoris, gratia honoris; ut fieret speciosa, gratiosa, gloriosa.



De triplici gratia Dei.

Gratia decoris in bona facie praelucet. Bona [Col. 0469D] autem facies, juxta diffinitionem B. Augustini, est pariliter dimensa, luculente colorata, hilariter affecta. Parilitas autem dimensionis secundum aequalitatem, similitudinem, compositionem, et modificatam et commensuratam congruentiam partium, non minima pars pulchritudinis est. Non enim conveniunt oculi dissimiles aut inaequales, facies dispares, labia discrepantia, nec aniverso quaevis pars pulchre congruit, quae a reliquae partis congruentia sua deformitate vel enormitate recedit. Quod debitam mensuram minuit vel excedit, vel ad sui comparis similitudinem non accedit, gratiam pulchritudinis devenustat. Laus verae pulchritudinis magis est mentis quam corporis, et tamen aliquo modo corporis. Saepe enim quod casto cordis consilio [Col. 0470A] intus concipitur, foris per ministerium corporis decenter administratur. Sed impure geritur, quidquid de puritate cordis non nascitur: Omnis, quippe, gloria filiae regis ab intus (Psal. XLIV), sed non omnis gloria ejus intus. Ab intimis enim saepe procedit, unde foris glorificetur rex gloriae, qui in coelis est. Amat autem haec interior pulchritudo parilitatem comparium. Dedecet enim dissimilitudo, ubi non apparet dissimilitudinis ratio. Si aliter judices bona vel mala tua, aliter aliena, oculi tui dissimiles sunt. Si apud Deum superbus es, et humilis apud homines, facies dispares habes. Si proximo coram benedicas, et absenti detrahas, si Deum in prosperis laudes, et murmures in adversis, labia habes discrepantia. Tota autem haec deformitas [Col. 0470B] de vitio superbiae procedit, quae inaequalitatem et dissimilitudinem in moribus semper diligit; sicut e diverso humilitas etiam inaequalia ad aequalitatem reducit. Quaerimus in hac virgine quaenam sit parilitas dimensionis in facie ejus, tam bona, tam laudabilis, ut melior et laudabilior non possit inveniri inter omnes filias Sion. Quaenam rectius dicatur parilis dimensio, quam aequalitas humilitatis et honoris, dignationis et dignitatis. Sic enim scriptum est: Quanto magnus es, humilia te in omnibus (Eccli. II). Si egregius es, esto tamen de grege. Si in omnibus praees, non dedigneris subesse. Considera teipsum, considera et magistrum tuum; et in quo opere se confiteatur magistrum et vere. Est etenim. Considera quid dixerit, [Col. 0470C] et quid fecerit: Non veni, inquit, ministrari, sed ministrare (Matth. XX). Hoc est, quod dixit: Qui praecessor est, fiat sicut ministrator. Et qui major est in vobis, fiat sicut junior (Luc. XXII).

Ecce quid dixerit. Scitis quid fecerit? Humiliavit se usque ad pedes discipulorum suorum. Quis hoc fecit? Is cujus est terra scabellum pedum ejus. Is qui dicit: Ego sum primus et novissimus (Apoc. I): primus dignitate, novissimus humilitate. Ergo exemplum dedit nobis, ut sequamur vestigia ejus; adorantes in loco ubi steterunt pedes ejus. Venite, adoremus et procidamus ante Deum, humiliemur sub ipso et cum ipso, quia humiles spiritu salvabit; eos scilicet qui adorant in spiritu et virtute. Locus [Col. 0470D] adorationis virtus est humilitatis. Hic steterunt pedes ejus. Quomodo steterunt? In humilitate venit, in humilitate perseveravit. Exinanivit semetipsum formam servi accipiens, et pro servis Dominus opprobrium crucis pertulit, factus obediens Patri usque ad mortem (Philip. II). Quae est summa humilitatis, si haec non est? Quam pulchra parilitas summae dignitatis et summae humilitatis? O fidelis anima: si hoc exemplo contra superbiam muniaris, ut magistri tui vestigia per humilitatem sequaris, dicitur tibi: Quam pulchri sunt gressus tui in calceamentis, filia principis (Cant. VII). Audi, filia, et inclina aurem tuam, ut humilieris; et concupiscet rex decorem tuum. Quis rex, nisi qui solus [Col. 0471A] est rex? Isti fies concupiscibilis, desiderabilis et amabilis, si aurem inclinaveris, si te humiliaveris, et tanto magis, quanto major fueris. Quanto magis te humilias, tanto magis Dominum magnificas. Unde quae prae caeteris tanto creditur humilior, quanto dignior, quae singulariter dicit: Magnificat anima mea Dominum (Luc. I), plus magnificavit, quae plus magnificata est, et sublimior effecta est, ut singulariter dicere possit: Quia fecit mihi magna, qui potens est (ibid.), plus magnificata plus Deum magnificavit, quia plus se humiliavit, humilitatis suae ipsa sibi testis est, humiliter dicens: Quia respexit humilitatem ancillae suae (ibid.). Testis et Elisabeth, quae Dei matre veniente ad se pariter miratur suam felicitatem, et illius dignitatem, et [Col. 0471B] in tanta dignitate humilitatem. Semper enim mirabilis est in dignitate magna humilitas magna, in potentia magna humilitas magna; in sapientia, eloquentia, virtute, humilitas magna. Denique in omnibus magnis humilitas magna parilis est dimensio, quae faciem componit, et omnia conformat et coaptat, ut omnibus omnia congruant.



De gratia decoris.

Gratiam hujus venustatis adornat gratia coloris, candoris pariter et ruboris. Color pudor est. Est nutem geminus pudor, pudor pudicus, et pudor verecundus. Pudicitia et verecundia lilium candens et rosa rubens. Pudicitia suo candore faciem afficit, verecundia suo rubore genas perfundit. Verecundia custos est pudicitiae, et decus pariter et ornamentum [Col. 0471C] ejus. Habent autem singuli sensus et mentis et corporis suam pudicitiam, suamque verecundiam. Est enim pudicitia oculorum, est et verecundia eorum; est pudicitia aurium et verecundia earum; et in aliis sensibus pudicitiae comes solet esse verecundia. Pudicitia autem omnium sensuum ex eorum incorruptione aestimatur. Hinc Apostolus ait: Timeo ne sicut serpens Evam seduxit astutia sua, ita corrumpantur sensus vestri, et excidant a simplicitate, quae est in Christo Jesu (II Cor. XI). Sancta verecundia est, quae turpia sunt erubescere; sancta pudicitia, immaculatum se custodire. Vide quam castos habebat oculos, qui dicebat: Pepigi foedus cum oculis meis, ut ne cogitarem quidem de virgine [Col. 0471D] (Job XXXI). At qui viderit mulierem, ad concupiscendam eam, quid nisi oculum habet impudicum? Impudicus autem oculus impudicae mentis est nuntius. Corruptio sensuum impudicitiae est contubernium. Integritas sensuum castitatis est signaculum. Hujus autem virginis tanta fuit integritas, et mentis et corporis castitas, ut tota virgo fuerit, tota impolluta, tota immaculata, nullo sensu corrupta, nullo sensu contaminata. Totum erubuit quod turpe est, totum reprobavit quod malum est, totum voluit quod pudicum est, totum devovit quod inhonestum est. Haec est enim plena virginitas, in omnibus sensibus illibata integritas. Omnis delibatio integritatis, quaedam defloratio est virginitatis. Hic est luculentus color, castitatis candore et verecundiae [Col. 0472A] rubore permistus, in facie hujus virginis resplendens, et gratiam pulchritudinis adaugens. Luculente ergo colorata est, pudica pariter et pudibunda, ut in ea impleatur, quod scriptum est: Gratia super gratiam, mulier sancta et pudorata (Eccli. XXVI). Gratia plena. Accedit ad gratiam, quod hilariter affecta est, facies ejus exhilarata est in oleo exsultationis, quia tota devotione plena charitatis fervore, sese Deo obtulit in odorem suavitatis. Prae omnibus filiabus Sion, quae exsultant in Rege suo, exsultavit spiritus ejus in Deo salutari suo. Vide quam decora facies, quam gratia parilitatis formavit, gratia candoris et ruboris illustravit, hilaritatis gratia laetificavit. Nec sola facie pulchra est, sed tota pulchra, sicut testatur, cui placuit, [Col. 0472B] dicens: Tota pulchra es, amica mea, et macula non est in te (Cant. IV). Ecce quam plena gratia decoris.



De gratia favoris.

Nec impar ei gratia favoris. Ab omnibus enim amatur, laudatur, honoratur, prima post Deum hominum et angelorum amor, laus, et decus. Laudes ejus pronuntiat omnis Ecclesia sanctorum: Viderunt filiae Sion, et beatissimam praedicaverunt: Reginae et concubinae laudaverunt eam (Cant. VI). Hanc autem tanti favoris gratiam ipsa non tacet, cum dicit: Beatam me dicent omnes generationes (Luc. I).



De gratia honoris.

Honoris gratia quanta ei collata sit, non est nostrae [Col. 0472C] facultatis edicere. Nam, cum omnia in ea laude sint digna, et quae propria habet et quae communia, speciali laude utraque eam commendant. Communia enim singulariter habet, quia superexcellenter prae caeteris habet, quae cum caeteris habet. Et singulariter est quod sola non est. Casta est, humilis est, suavis et benigna. Sunt et aliae similium virtutum, sed non similiter, non aequaliter. Omnibus excellit: et in omnibus domina mundi, et coeli regina, hominum et angelorum, mater Dei et filia, soror et sponsa, amica et proxima. Mater per fecunditatem virginitatis, filia per gratiam adoptionis, soror per gratiam communionis, sponsa per fidem desponsationis, amica per vicissitudinem dilectionis, proxima [Col. 0472D] per vicinitatem similitudinis: omnibus pulchrior, omnibus amabilior, superspeciosa, supergratiosa, supergloriosa. Dominus tecum. Quid singularis gloriae habet, quod dictum est: Dominus tecum, cum Gedeoni ab angelo dictum sit: Dominus tecum sit, virorum fortissime? (Jud. VI.) Et Psalmista dicit: Dominus virtutum nobiscum (Psal. XLVI). Et Christus nobis dicit: Ecce ego vobiscum sum omnibus diebus usque ad consummationem saeculi (Matth. XXVIII). Et de Christo Isaias dicit: Et vocabitur nomen ejus Emmanuel, hoc est nobiscum Deus (Isai. VII). Sed hoc dicturus praemisit: Ecce virgo concipiet et pariet filium; et vocabitur nomen ejus Emmanuel (ibid.). Quomodo enim ad nos veniret, ut esset nobiscum, nisi quia ad Virginem venit, quam et praevenit, [Col. 0473A] ut cum ea esset, et in ea, et ex ea, et sit per eam in nobis: cum sit susceptor noster Deus Jacob? Ad hoc enim nostram naturam ex ea suscepit Deus Jacob, ut nobiscum sit semper, dicens: Deliciae meae, esse cum filiis hominum (Prov. VIII). Si autem deliciae Dei sunt esse cum filiis hominum, quantae putas deliciae ejus sunt esse cum unica sua, quam praeelegit in ministerium tantarum deliciarum? Quod ergo nobiscum est, communicans naturae nostrae, et communicator gratiae suae, ut simus filii et haeredes Dei, fratres autem et cohaeredes Jesu Christi, hoc tam magnum donum, tam magnum bonum illi singulariter dictum est: Dominus tecum. Hujus tantae dispensationis ministra et cooperatrix effecta, salutem mundi, nobis dedit. Sed, quia sola non potuit, [Col. 0473B] sed ministerium praebuit, sed effectum mediatricis exhibuit, sed mediatorem, qui hoc posset, in medium produxit, recte dicitur: Dominus tecum. Opus quiddam magnificum factura es, salus mundi per te procuranda est, sceptrum exactoris superandum est, sicut in die Madian. Sed supra omnem humanam virtutem et sapientiam est, ad quod electa es; sed Dominus tecum, cui non est impossibile omne verbum. Sic ad Gedeonem, cum liberaturus esset filios Israel de Madian, dicitur: Dominus tecum, virorum fortissime (Judic. VI); ubi et fortitudo commemoratur, et fortitudine opus erat, Deo fortitudinem dante, qui est adjutor fortis. In hoc quoque opere salutis nostrae, quod a plenissima gratia [Col. 0473C] inchoatur, et in plenissima gratia consummatur, plenitudo gratiae commemoratur; et auctori gratiae laus ascribitur, qui Virgine cooperante auctor operis ostenditur.



Benedictio Virginis.

Post Deum auctorem tanti beneficii prima laus Virgini debetur, ut ab omnibus merito benedicatur. Propter quod ei ab angelo dicitur: Benedicta tu in mulieribus (Luc. I). Et ad eam Elizabeth: Benedicta tu inter mulieres (ibid.). Eva per superbiam et inobedientiae culpam sententiam maledictionis in se excepit, et nos per eam maledictioni obnoxii sumus. Superbiae enim maledictio debetur, quia Deus superbis resistit, humilibus autem dat gratiam (I Petr. V). Hinc scriptum est: Initium omnis peccati [Col. 0473D] superbia. Qui autem tenuerit eam, adimplebitur maledictis (Eccli. X). Maria autem sese humiliavit, et benedictionem meruit. Attendamus, ut possumus, quantum se humiliavit, et quam benedicta fuerit. Est quaedam humilitas sub praecepto, est quaedam sub consilio, quaedam sub exemplo, quaedam sub proposito vel voto, quaedam sub maledicto. Praeceptum imponit necessitatem, consilium excitat liberam voluntatem, exemplum provocat ad aemulationem, sanctum propositum sive votum cumulat devotionem, maledictum adducit confusionem. Humilitas sub consilio major est, quae est sub praecepto. Praecipimur aliena non rapere, monemur propria relinquere. Hoc majus bonum, illud tamen magis [Col. 0474A] necessarium. Illud communius, hoc restrictius. Humilitas sub exemplo, sine praecepto et sine consilio, a typho superbiae et fastu arrogantiae longius videtur abesse. Magnae enim humilitatis indicium est, nullo cogente, nullo suadente, recte agentem sibi praeferre; nec dedignari quidquid dignum fuerit imitatione. Saepe autem sine praecepto, consilio, et exemplo, occulto mentis instinctu aliquid boni percipitur, et in propositum sive votum assumitur, quae est mira humilitas. Magnae siquidem virtutis est, communi libertati renuntiare, et sanctae necessitati sese subdere. Nonnunquam vero quod Deo dignoscitur esse acceptum, apud homines invenitur probrosum, et maledictioni obnoxium. Propterea quidam timore confusionis victi, saepe perfectionis [Col. 0474B] studium quod appetunt, erubescunt, et dum linguas hominum metuunt, bona fugiunt quae concupiscunt. Quidam vero justitiam et sanctitatem sic probant, et sic zelant, ut hominum maledictiones et opprobria contemnant; gloriosum reputantes pro nomine Jesu contumeliam pati; et majores divitias aestimant thesauris Aegypti improperium Christi. Haec pars humilitatis quanto maledictiones hominum propter Deum minus veretur, tanto abundantiorem benedictionis gratiam apud Deum meretur. Hanc humilitatis partem nec Christus praetermisit: qui omnem justitiam implere volens, factus est pro nobis maledictum, sicut scriptum est: Maledictus omnis qui pendet in ligno (Deut. XXI; Gal. III). Quomodo [Col. 0474C] autem factus sit maledictum, ostendit, qui dicit: Ab hominibus quidem reprobatus, a Deo autem electus (I Petr. II). Cui et illud concordat: Maledicent illi, et tu benedices (Psal. CVIII). Aestimemus, ex his quae dicta sunt, qualis fuerit humilitas hujus Virginis, quae virginitatem suam sine legis praecepto sub legis maledicto consecravit, quia maledicta reputabatur, quae non reliquisset semen in Israel. Si Deus in initio quibus benedixit, his et dixit: Crescite et multiplicamini (Gen. I), dans eis gratiam fecunditatis pro benedictione; quomodo ab hac benedictione aliena non est, quae fecunditatis expers est? Si fecunditas benedictio est, quomodo sterilitas maledictio non est? Quid virginitate sterilius, quid infecundius, quid infructuosius? Nihil omnino. Sed ante virginem fecundam. Nam virginitate fecunda [Col. 0474D] nihil fructuosius. Sanctimonia autem virginitatis supra legem est, quam nulla lex in praeceptum redegit, sed evangelica perfectio in consilio formavit, Domino dicente: Qui potest capere, capiat (Matth. XIX); et Apostolo: De virginibus praeceptum Domini non habeo, consilium autem do (I Cor. VII). Hujus itaque virginis propositum nullum praecessit legis praeceptum; nullum ut quibusdam videtur, de lege consilium, nullum ex lege exemplum quod de mulieribus magis accipiendum quam de viris. Nam Elias et Jeremias et Daniel virginitatis castimoniam servasse aestimantur. In mulieribus vero, vel ante legem, vel sub lege, exemplum servatae virginitatis, Deoque dicatae, non occurrit. [Col. 0475A] Nam quod filia Jephte duorum mensium inducias ad deplorandam virginitatem suam impetravit (Judic. XI), varie interpretari potest. Quo enim animo id fecerit, Scriptura non loquitur. Nam, si causa deploratae virginitatis haec fuit, quod quasi sterilis sine fructu non esset semen relictura in Israel, a proposito sanctae virginitatis longe est haec mentis cogitatio, et lacrymarum profusio. Verumtamen altum quid, quidquid illud sit, quod novit inspector cordis, cogitasse videtur, quae patri suo dixerit: Pater mi, si aperuisti os tuum ad Deum, fac mihi quodcunque pollicitus es, concessa tibi ultione atque vindicta de hostibus tuis (ibid.). Unde autem nostrae virgini, ut vel credere posset, virginitatem Deo placituram, quae tam obnoxia esset [Col. 0475B] maledictioni, quam proxima sterilitati? At apud Isaiam legisse poterat: Non dicat eunuchus: Ecce ego lignum aridum, quia haec dicit Dominus eunuchis: Dabo eis in domo mea, et in muris meis locum et nomen melius a filiis et filiabus (Isai. LVI). Poterat et illud: Ecce virgo concipiet, et pariet filium, et vocabitur nomen ejus Emmanuel (Isai. VII).

Cum honor nominis, quod melius est filiis et filiabus, eunuchis, id est virginibus repromissus sit, cum Salvator mundi de virgine nasciturus praenuntiatus sit, eodem spiritu, qui prophetam haec dicentem inspiravit, suggerentem cogitare potuit virgo divinitus inspirata virginitatem Deo admodum gratam, admodum caram existere; cui honor Deum concipiendi in virgine paritura servatus sit. Quae [Col. 0475C] quidem sive prophetae oraculo de merito virginitatis instructa, sive divino instinctu tantum inde interius edocta, virginitatem adamavit, virginitatem amplexa in odorem suavissimum Domino obtulit, et consecravit, et maledictionis opprobrium contempsit. Sed virginitate hactenus sterili fecunditatem accepit, pro maledictione contempta gratiam benedictionis invenit. Erat aliis pro maledictione iniquitas in conceptu, dolor in partu, et in quibusdam sterilitas sine fructu. Haec autem sine peccato concepit, sine dolore peperit, de virginitate fructum protulit. Et qualem fructum? Fructum utique singularem, fructum pretiosiorem toto fructu conjugii. Quisnam est fructus conjugii, nisi tota Adae posteritas, tota haec filiorum hominum numerositas? [Col. 0475D] Nam qui de fornicatione nati sunt, de primis parentibus conjugio copulatis propagati sunt. Totus autem fructus carnalis permistionis praedamnatus est, utpote de mala arbore natus, et de vitiosa radice corruptus; mala siquidem arbor malos fructus facit (Matth. VII; Luc. VI). Quaenam, inquis, est mala arbor? Concupiscentia utique mala, concupiscentia carnis, quam sane trahunt, quicunque secundum legem carnis generantur, quicunque ex traduce peccati propagantur. Haec est autem originale malum in nobis, malorum seminarium, et totius massae corruptae fermentum, et communis damnationis initium et complementum. Huic originali malo tam noxio, tam mortifero, remediari oportuit per originale bonum, de statu primae conditionis, [Col. 0476A] post primam praevaricationem et vitiosam nascendi legem, in nascentibus adhuc reservatum. Deus enim sententiam suam adversus hominem peccatorem sic temperavit, ut natura vitio corrupta ex parte malum sentiret, quod meruit; et ex parte bonum recoleret, quod habuit. Propter peccatum itaque inobedientiae, legem inobedientiae, hoc est vitium concupiscentiae, nascentibus invexit vitiosa propagatio; et tamen aliquam incorruptionis integritatem in nascentibus retinet primitiva conditio. Omnes enim virgines nascuntur, et virginitas de utero egressa aetatum incrementa comitatur, et floridae incorruptionis gratiam retinet usque ad corruptelam carnis, quae motum concupiscentiae non restringit, et integritatis nomen exstinguit, et [Col. 0476B] vernantis virginitatis florem corrumpit. Verumtamen, quod in commistione perdit maris feminaeque complexio, hoc in partu restituit nativitatis origo. Virginitas autem omnium nascentium communis integritas, virtutis nomen et laudem in his potissimum habet, qui cum integritate carnis servant castitatem mentis. Virginitas autem carnis sine castitate mentis, etsi non habeat ipsa in se criminis vituperium, non habet tamen verae virtutis praeconium. Virginitas autem hujus benedictae mulieris singularem habet virtutis laudem, quia singularem obtinet benedictionis gratiam, cui merito dictum sit: Benedicta tu in mulieribus. Benedicta plane, primo quidem immunitate communis maledictionis, deinde absolutione justae criminationis, postremo, [Col. 0476C] quod maximum est, aversione debitae damnationis. Caeteras quippe mulieres generalis maledictio, tam parientes quam steriles involvit, cui per gratiam haec exempta, in hoc quamdam partem benedictionis obtinuit, quod generali incommodo sola caruit, et immunis exstitit. Haec est, quam diximus, immunitas generalis maledictionis. Poterat vir peccator peccatum adversus mulierem causari, et dicere: Per te, o mulier maledicta, et merito maledicenda, et ego maledictus sum; per te sum de paradiso ejectus, per te haec et haec bona perdidi; per te haec et haec mala reperi; vae tibi, quia per te factum est, vae mihi! Ad haec non poterat omnis mulier unum respondere verbum, ad haec non poterat nisi [Col. 0476D] confusione confundi et conturbatione perturbari. Hinc totum genus mulierum potuit esse exosum, et publica exprobratione dignissimum. Et sic quidem erat ante hujus virginis partum. Nunc autem longe aliter est. Habet enim mulier nunc quid respondeat; habet in beata virgine, quod huic exprobrationi opponat. Haec est, quam diximus, absolutio justae criminationis. A qua quidem criminatione et haec virgo libera exstitit, et suo merito caeteras absolvit. Quae quoniam Salvatorem mundi edidit, qui mortem destruxit, et debitam nobis damnationem avertit, totum ei post Deum debemus, quod a maledicto liberati sumus; quod omni benedictione spirituali in coelestibus benedicti sumus, ut sicut ipsa est semper apud Deum benedicta, sic a nobis sit semper benedicenda.



Benedictus fructus ventris tui (Luc. I).
[Col. 0477A]

Huic angelicae salutationi, qua per singulos dies beatissimam Virginem, ea qua datur devotione salutamus, adjicere solemus, et benedictus fructus ventris tui. Quam clausulam Elizabeth post a virgine salutata, quasi finem angelicae salutationis repetens adjecit dicens: Benedicta tu inter mulieres, et benedictus fructus ventris tui. Hic est fructus, de quo Isaias dicit: In illa die erit germen Domini in magnificentia et gloria, et fructus terrae sublimis (Isai. IV). Quis est hic fructus, nisi sanctus Israel, qui et ipse semen est Abrahae, germen Domini, et flos ascendens de radice Jesse, fructus vitae, quem communicavimus? Benedictus plane in semine, et benedictus in germine, benedictus in flore, benedictus [Col. 0477B] in munere, benedictus denique in gratiarum actione et confessione. Christus semen Abrahae factus est ex semine David secundum carnem. Si autem virgo desponsata Joseph de domo David ipsa fuit semen David, cur non Christus pie credatur tunc factus ex semine David, cum factus fuit ex muliere, ex qua factus est sine semine, videlicet ex semine David sine semine? (Matth. I.) Cur autem sine semine, nisi quod virgo inventa est in utero habens de Spiritu sancto, miroque modo concipiens, et a gignente non accipiens? Ipsa enim de se substantiam carnis ministravit; nec est pollutus ex ea carnem assumens. Hic est ergo seminis benedictio, ubi nulla est peccati obligatio, ubi nulla est propagatae vel contractae iniquitatis origo. Forma [Col. 0477C] servi assumpta sine conditione servili, et peccati immunitas in nascente, gemina est libertas, liberaque ingenuitas, qua solus liber est, qui reos absolvit, et liberos facit. Huic autem benedictioni quae est immunitas culpae, benedictio germinis adjungitur, quae est plenitudo gratiae, perfectaeque justitiae. Solus enim inter homines consummatus [Col. 0478A] invenitur in omni bono, quia immunis exstitit ab omni malo. Cui Spiritus datus est non ad mensuram, ut solus possit implere omnem justitiam. Omnis siquidem justitia sanctorum huic comparata invenitur minus habens. Non est enim sanctus, ut est Dominus (I Reg. II). Singulis sua justitia vix sufficere potest. Hujus autem justitia sufficit universis gentibus, juxta quod scriptum est: Sicut terra profert germen suum, et sicut hortus semen suum germinat; sic Dominus Deus germinabit justitiam et laudem coram universis gentibus (Isa. LXI). Hoc est enim germen justitiae, quod benedictione auctum adornat flos gloriae. At quantae gloriae? Quanta sublimior cogitari potest, imo quanta nullo modo cogitari potest. Flos enim ascendit de radice Jesse. Usquequo? Utique [Col. 0478B] usque ad summum, quia Jesus Christus in gloria est Dei Patris. Elevata est magnificentia ejus super coelos, ut sit germen Domini in magnificentia et gloria, et fructus terrae sublimis. Sed quis nobis fructus in hoc fructu? Quis nisi fructus benedictionis, de fructu benedicto? Ex hoc enim semine, germine, flore, fructus benedictionis provenit; ad nos usque pervenit; primo quidem quasi in semine per gratiam veniae, deinde quasi in germine per incrementum justitiae, demum et in flore per spem vel adeptionem gloriae. A Deo enim benedictus, et in Deo, hoc est ut glorificetur Deus in illo; nobis quoque benedictus est, ut ab eo benedicti glorificemur in illo, qui per repromissionem Abrahae dictam, benedictionem omnium gentium dedit illi [Col. 0478C] Deus, ut in munere benedictionis sit ipse nobis benedictus; et pro munere in gratiarum actione et confessione laudis a nobis semper benedicendus. Sit ergo benedictum nomen majestatis ejus in aeternum; et repleatur majestate ejus omnis terra: fiat, fiat.



TRACTATUS OCTAVUS. DE VULNERE CHARITATIS, QUOD SPONSA INFLIGIT SPONSO.
[Col. 0477]

Vulnerasti cor meum, soror mea sponsa, vulnerasti cor meum in uno oculorum, et in uno crine colli tui (Cant. IV).

[Col. 0477D] Multis modis commendat Deus charitatem suam erga nos, nunc rebus, nunc verbis, nunc beneficiis, nunc promissis; nunc blanditiis et persuasionibus verborum, nunc similitudinibus rerum. Similitudo autem sumitur de generibus et effectibus amoris nobis non incertis, ut mens nostra ex rebus sibi natis admonita semper illum cogitet, qui tota mente diligendus est; cujus semper meminisse debet; et cum amorem cogitat in his, quae diligere, vel diligi, vel naturaliter vel socialiter, vel caste solent. Est enim naturalis amor, quo naturam sui generis diligunt non solum homines, sed quaeque animantia, quae vim amoris in se sentiunt, et quodam instinctu naturae legibus amoris consentiunt. Est et socialis amor, quo ex motu propriae electionis [Col. 0478D] socialiter convivunt illis, cum quibus habitare consentiunt. Est et castus amor conjugium firmans et adornans. Amat igitur aquila volitans super pullos suos; amat et gallina congregans pullos suos sub alas, et prae amoris magnitudine infirmatur, plumis pariter et affectibus resoluta. Amat pater dulcissima pignora natos, et mater filii uteri sui oblivisci non potest, frater et soror dulcissima nomina necessitudinis, cum vicissim dicuntur et audiuntur, mortuos suscitant amoris affectus. Par amicorum indissolubile jungit amicitiae foedus, sponsus et sponsa domesticas affectiones cognationis suae postponunt, ut castis amplexibus et deliciis amoris inserviant. At his omnibus violentior est amor Christi, profundior, interior, acutior, penetrabilior, compassibilior, [Col. 0479A] dulcior, firmior, ferventior; cujus vim omnis amoris comparatio nec excedere potest, nec aequare, sed nec ad plenum exprimere. Non dedignatur tamen Christus aquilae comparari vel gallinae, in qua re commendatur miranda Christi charitas, mirandaque humilitas, utriusque admiranda suavitas. Pater est, cum dicit: Amodo voca me, Pater meus, dux virginitatis meae tu es (Jer. III). Et illud: Patrem vocabis me, et post me ingredi non cessabis (ibid.). Maternae pietatis visceribus abundantior, cum dicit. Quemadmodum mater consolatur filios suos; ita et ego consolabor vos (Isa. LXI). Frater est, cum dicit: Hortus conclusus soror mea (Cant. IV). Item: Ite ad fratres meos (Matth. XXVIII). Amicus est, cum dicit: Tota pulchra es, amica [Col. 0479B] mea (Cant. IV); et cum de illo dicitur: Talis est dilectus meus, et ipse est amicus meus (Cant. V). Sponsus est, cum dicit: Gaudebit sponsus super sponsam, et gaudebit super te Deus tuus (Isa. LXII). Et nunc frater et sponsus est, cum dicit: Vulnerasti cor meum, soror mea sponsa. Cum sororem nominat, communionem indicat et naturae et gratiae. Hoc est enim commercium amoris. Accepit naturam, et communicavit gratiam. Cum sponsam nominat, indicat fidem desponsationis, et sacramentum indissolubilis conjunctionis. Sed quae soror dicitur et sponsa, cur vulnerasse dicitur cor fratris et sponsi? An et amor sua vulnera habet? Habet utique. Sunt enim quaedam vulnera salutifera, [Col. 0479C] quaedam mortifera. Quae autem magis mortifera, quam quae pertulit ipse auctor mortis, vulneratus telo livoris et gladio doloris? De quo scriptum est: Tu humiliasti sicut vulneratum superbum (Psal. LXXXVIII). Nec solus ille sic vulneratus est; sed per eum ceciderunt vulnerati multi. De his enim scriptum est: Sicut vulnerati dormientes in sepulcris, quorum non es memor amplius (Psal. LXXXVII). Salutifera autem sunt vulnera, quibus vulnerata est sponsa, vulnus amoris et vulnus doloris; et multo magis salutifera vulnera sponsi, vulnus item amoris, et vulnus doloris. De doloris vulnere dicit sponsa: Percusserunt me, et vulneraverunt me (Cant. V). De amoris vulnere eadem dicit: Vulnerata charitate ego sum. Et si licet in re tam sacra [Col. 0479D] tam reverenda, eximii poetae opinionem in medium adducere, ut veritati serviat, testis est ipse, quia amoris vulnus est, dicens:

At regina gravi jamdudum saucia cura,
Vulnus alit venis, et caeco carpitur igni. VIRG.
In Daniele quoque de duobus senibus judicibus scriptum est: Erant autem ambo vulnerati amore ejus (Dan. XIII), Susannae videlicet. At haec de amore non sancto. Sanctus vero amor ad vulnerandum longe est efficacior, longeque validior. Attendamus ergo, quomodo sponsus cor suum a sorore et sponsa vulneratum dicit; nec semel dicit, sed secundo, ingeminans: Vulnerasti cor meum, soror [Col. 0480A] mea sponsa, vulnerasti cor meum. Nempe propter nimiam charitatem, qua nos dilexit, cum essemus mortui peccatis, vitam nobis desideravit, et sibi mortem. Hinc ejus vulnera in cruce suspensi; hinc peccatorum nostrorum vulnera sunt sanata; hinc nobis salus est ministrata. Desiderium ergo nostrae salutis, et pro nostra salute desiderium propriae mortis, duo vulnera sunt, alterum amoris, alterum doloris: imo utrumque amoris. Utrumque enim desiderium de amore processit, quo praeventa est sponsa, ut sic diligentem praedilecta diligeret; et in omni veritate sancti amoris, sanctique timoris immaculatam se illi conservaret. Nunc dicitur ipsa in uno oculorum et in uno crine colli cor sponsi vulnerasse; quasi illorum pulchritudine illectus sit [Col. 0480B] ille ad amorem, qui foedam amavit, ut pulchram faceret; sed in horum pulchritudine apparet, quod electa est ipsa per amorem. Ad hoc enim dirigebatur intentio amoris, ut pulchra fieret, quae intantum diligebatur, antequam pulchra fieret; ut prae amoris magnitudine cor suum vulneratum dicat, intuitu eorum, quibus pulchra fieret. Mutuis quippe vulneribus sponsus et sponsa sese vulnerant; sed sponsus non nisi vulneratus vulnerat; sponsa vero et non vulnerata vulnerat. Sed quid sibi vult, quod in tota pulchritudine sponsae, quae tota pulchra dicitur, non vulneratur, nisi in uno oculorum, et in uno crine colli? Qui totam amat, et totam laudat, genas et labia, ubera et juncturam femorum, caeteraque omnia, cur non in genis et labiis, caeterisque [Col. 0480C] sua pulchritudine mirandis; sed quasi amore captus, unius oculi et unius crinis pulchritudine vulneratur? An in his aliqua singularis gratia pulchritudinis praelucet, quae prae caeteris illi placet? Profecto sic est. Ante omnia illi placent, propter quae omnia illi placent. Quaenam sunt illa? Puritas sancti amoris et puritas sancti timoris. Haec in uno oculorum, illa in uno cripe colli intelligitur. In Zacharia propheta de amphora vel impietate, quae est cupiditas vel amor mundi, dicitur: Haec est oculus eorum in universa terra (Zach. V). Hic autem oculus terram respicit, et non coelum; mundum, non Deum; transitoria et non aeterna; visibilia et non invisibilia: nec enim potest. Impurus est enim [Col. 0480D] et obscurus. At amor Dei cum perfectus est, et divisus non est, oculus est simplex, purus, sua pulchritudine conspicuus, qui mira subtilitate conspicuus contemplatur, non ea quae videntur, sed quae non videntur. Hic est aspectus Rachelis quae decora facie describitur, et venusto aspectu (Gen. XXIX). Hic est oculus, quo videt Maria optimam partem, quam elegit, quae non auferetur ab ea (Luc. XI). Hic oculus solus non est, sed unus oculorum est. Vere unus, quia uni intentus unum amat, unum curat. Est et alius oculus sponsae, quo non jam pulchritudinem sponsi contemplatur; sed in se descendens, magis nolens quam volens, se videt egenam et miseram, multis necessitatibus et infirmitatibus expositam, non solum a suis, sed et alienis, tanquam [Col. 0481A] suis. Hinc domestica cura quotidianae necessitatis, hinc perturbatio mentis, et sollicitudo cordis, et afflictio spiritus. Hinc mens per plura dividitur, per multa distenditur: hinc Martha sollicita est, et turbatur erga plurima. Propterea Martha non semel Martha est, sicut Maria semel Maria, quae semel unum elegit, quod porro est necessarium. Sed Martha Martha sollicita est, et turbata cura praesentium, et providentia futurorum. Necesse enim habet plurima videre, plurimaque providere, suis et suorum necessitatibus necessaria. Nec undecunque potest, sed unde licet, unde honestissime decet. Hic oculus terrena videns, quomodo potest pulvere terrenae cogitationis non aspergi, quomodo non turbari? Non ergo hic oculus [Col. 0481B] est, cujus pulchritudine vulneratur sponsus, sed ille unus oculorum, qui sponsum pure videt, et ut illi adhaereat, omnia abhorret. Si enim homo relinquit patrem et matrem, ut adhaereat uxori suae, quanto rectius sponsa Christi omnia contemnenda relinquit, ut adhaereat sponso suo? Sed quo magis haeret, quam oculo? Nam ubi amor, ibi oculus. Oculus autem, quia videre potest et videri, index et illex solet esse amoris. Nam sua pulchritudine amorem provocat, et secreta significatione amorem nuntiat. Pulchritudine dico fideli et vera, non fucata et ficta. Nam quae oculos pingit stibio, speciem quam non habet mentitur; et oculus intentionis qui mendacio roboratur, ante oculos Dei frustra [Col. 0481C] tingitur. Non enim simulatis virtutibus delectatur, sed veritatem semper amat, cum sit ipse veritas. Significatio quoque oculi et ipsa interdum fallit, sicut de quibusdam scriptum est: Oderunt me gratis, annuunt oculis (Psal. XXXIV). Verum Deus non irridetur. Significatione oculus amorem conciliat, cum in id ipsum crebro vertitur, aut immobiliter figitur, aut sine fraude fingitur. Amat autem sponsus oculum se avertentem, et crebro revertentem. Sed miraris, quod dixi avertentem? Audi dicentem et ad sponsam: Averte a me oculos tuos, quia ipsi me avolare fecerunt (Cant. VI). In excessu siquidem contemplationis dum inscrutabiliter quaeritur inscrutabilis Deus, supra quam licet, bonum est oculos avertere, alioquin avolaturus est [Col. 0481D] ipse, et dicturus: Averte oculos tuos. Et per Sapientem admonebit: Altiora te ne quaesieris, et fortiora te ne scrutatus fueris (Eccli. III). Interdum autem oculum se avertentem non amat, sed revertentem amat. Saepe enim quis in tribulatione positus ad Deum clamat, ad Deum oculos levat, et de tribulatione liberatus, et jam securitate resolutus aliorsum respicit, et a Domino oculum avertit. Sed mox virga disciplinae a Domino percussus et castigatus respicit, et respici desiderat, dicens: Respice in me, et miserere mei (Psal. XXIV). Hinc saepe in uno eodemque psalmo scriptum est: Et clamaverunt ad Dominum cum tribularentur, ipse vero saepe liberavit eos (Psal. CVI). Saepe justi de praesenti tribulatione visibiliter non liberantur, sicut de quibusdam scribitur: [Col. 0482A] Distenti sunt, non suscipientes redemptionem, ut meliorem invenirent resurrectionem (Hebr. II). Saepe praesentem consolationem intantum despiciunt, ut nec desiderent liberari. Saepe autem et desiderant, sed non sperant, Deum de se melius providere confisi, vel forte ad horam pusillanimitate pulsati; et dum post assiduas orationes non impetrant quod instanter orant, spes eorum paulatim labascit et deficit; quasi nolit liberare, qui possit. Hinc quidam ait: Oculi mei languerunt prae inopia (Psal. LXXXVII). Et item: Defecerunt oculi mei, dum spero in Deum meum (Psal. LXVIII). Dum ergo spes deficit, oculus se avertit; dum spes resurgit, oculus recurrit. Hoc de spe temporalis consolationis vel liberationis dictum sit; quae ex variis causis vicissim nunc proficit, [Col. 0482B] nunc deficit. At spes aeternae salutis non ita. Illa enim inter extrema pericula, inter varia tentationum genera, immobilis persistit. Hanc salutem nec licet non desiderare, nec unquam desperare. Ille ergo oculus immobiliter figitur, unde nunquam avertitur. Ibi semper haeret, ubi nunquam adhaeret. Hinc Propheta: Oculi mei semper ad Dominum (Psal. XXXIV). Nec te moveat, quod hi oculi dicuntur, quasi plures, cum uno oculorum vulacretur cor sponsi. Unus enim oculus est, quia unus amor uni rei totus intentus. Sed unius amoris variae sunt affectiones, quibus multipliciter desiderando et sperando ad unum tenditur, ubi irrevocabiliter oculus figitur. Figitur autem oculus, cum clandestino et [Col. 0482C] quasi furtivo aspectu non totum se aperiens, sed se recludens mysterium cogitationis solo loquitur nutu. Habet quippe sanctus amor nutus sibi accommodos, non illis similes, de quibus scriptum est: Pro eo quod elevatae sunt filiae Sion, et ambulaverunt extento collo, et nutibus oculorum ibant (Isa. III); sed mysticos et sancti pudoris conscios, quibus sponsa innuit et annuit sponso innuenti et annuenti. Nam ad illius nutum vult et non vult, sicut eam vult ipse vel velle, vel nolle. Innuit sponsus, cum occulte suggerit, quid velit; annuit cum supplicantis preces exaudit. Annuit sponsa, cum praeceptis Dei sibi impositis obedit. Innuit, cum in occultis bonis suis per occultam intentionem quasi clanculum videt, a quo solo videri intendit. Innuit, cum nutum desiderii [Col. 0482D] sui in humilitate precum occulte et reverenter exponit. Ne mireris, oculum fingi in significatione hujus amoris, de quo nunc loquitur, cum sanctus amor nihil fictum habeat. Nam fingere non semper simulantis aut mentientis, sed interdum componentis, aut formantis, est aut dissimulantis; quibus modis, componendo scilicet, aut formando, aut dissimulando, Deus fingere invenitur et sentitur. Scriptum est enim quia finxit se Jesus longius ire (Luc. XXIV). Et item: Qui finxit sigillatim corda eorum (Psal. XXXII); et: Qui finxit oculum non considerat? (Psal. XCIII.) Et ibidem: Qui fingis laborem in praecepto (ibid.).



De uno oculorum, et uno crine colli.

Vulnerasti, inquit, cor meum, in uno oculorum [Col. 0483A] tuorum, et in uno crine colli tui (Cant. IV). Et ante et post, utrobique videt sponsus, quasi circumspiciens sponsam, quod sibi placet; et utrobique unitas commendatur; in uno scilicet oculorum, et in uno crine colli. Unus autem crinis quomodo componatur, attende. In vertice ubi summitas capitis est, capilli in diversa se vertunt, et alii descendunt ad frontem, alii ad occiduam capitis partem; alii hinc inde ad aures et tempora. Et in mulieribus quae comam nutrire solent, capilli compti, et ad pulchram aequalitatem decenter depexi, a vertice usque ad frontem discriminantur; et hinc inde per aures ad collum et humeros reducuntur, ubi in unum crinem colliguntur. Unus quippe crinis ex multis capillis colligitur, et in uno nodo constringitur, ne capilli sine lege [Col. 0483B] soluti, et vagi et sparsi, huc illucque defluant, et defluendo dedeceant. Hac arte se comunt et componunt, quae cogitant quae hujus mundi sunt, sollicitae quomodo placeant spectantibus. Sponsae quoque Christi ut oculis ejus placeat, curam capillorum suorum non negligit. Non enim qualicunque crine delectatur. Nam scriptum est: Confringet Deus capita inimicorum suorum, verticem capilli perambulantium in delictis suis (Psal. LXVII). Et Isaias: Decalvabit Dominus verticem filiarum Sion, et Dominus crinem earum nudabit (Isa. III). Et post pauca, pro crispante crine calvitium interminatur. Et Apostolus: Non in tortis crinibus (I Tim. II). At econtra religio et sanctificatio Nazareorum, et fortitudo Samsonis in capillis est. Subtiles igitur cogitationes sanctarum [Col. 0483C] intentionum et affectionum, de vertice mentis, hoc est de cognitione Dei, in quatuor partes dividuntur, et pectine discretionis discriminantur. Aliae sunt de bonis aeternis, quae ad frontem descendunt; aliae de malis aeternis, quae retro respiciunt; aliae de bonis [Col. 0484A] vel malis temporalibus, quae ad dexteram et ad sinistram hinc inde se dividunt. Hi capilli oculis sponsi placere probantur, quia dicit: Auferte malum cogitationum vestrarum ab oculis meis (Isa. I). Et item scribitur: Spiritus sanctus disciplinae effugiet fictum; et auferet se a cogitationibus, quae sunt sine intellectu (Sap. I). Qui securitatem electis suis praestat dicens: Capillus de capite vestro non peribit (Luc. XXI). Omnes capilli eorum illi numerati sunt, quia cogitatio eorum apud Altissimum. Omnes autem capilli sponsae ad collum, ubi est jugum obedientiae, rediguntur, et in unum crinem nodo timoris constringuntur; quia in omnibus obedientia semper in timore Dei cogitanda est, sicut scriptum est: Quae praecipit Deus, haec cogita semper (Eccli. III). Et item: [Col. 0484B] Deum time, et mandata ejus observa, hoc est omnis homo (Eccle. XII). Unus itaque crinis in collo, unitas est concordium cogitationum in jugo obedientiae, quas timor Dei in unum colligit, et indissolubiliter constringit. Hic est timor sanctus permanens in saeculum saeculi; non quem charitas foras mittit, sed qui humilitatem servat, et charitatem confirmat. Hic timor quod sparsum est colligit, quod dissipatum est unit, quod malum est expellit; quae bona sunt nutrit, et nutrita custodit. Hic denique cor mundum et immaculatum facit, et omni custodia servare satagit. Prima custodia est, ne quid mali in opus exeat; secunda, ne sermo malus ex ore procedat; tertia, ne quid mali in corde remaneat, unde aspectus sponsi offendi debeat. Hinc cor sponsi [Col. 0484C] vulneratur, hinc sponsa laudatur, quia mulier timens Deum ipsa laudabitur. Sancti igitur nominis tui, Domine, timorem pariter et amorem fac nos habere perpetuum. Amen.



TRACTATUS NONUS. DE BEATITUDINIBUS EVANGELICIS.
[Col. 0483]

Beati pauperes spiritu, quoniam ipsorum est regnum coelorum, etc. (Matth. V).

[Col. 0483D] Promissiones Dei variae sunt et differentes, secundum merita justorum, et justificationes eorum. Singulis enim justificationibus sua competit retributio; et unaquaeque virtus propriam habet laudem, propriamque mercedem, secundum dignitatem ordinis sui, et qualitatem generis sui. Videant pauperes et laetentur. Videant, quae sit pars eorum, qualis haereditas; non terrena, non caduca, sed incontaminata, immarcessibilis, conservata in coelis. Videant et laetentur, quoniam ipsorum est regnum coelorum. Ipsorum plane est, habendum et communicandum; hoc est, ut sibi habeant, et secum alios recipiant, secundum hoc, quod scriptum est: Facite vobis amicos de mammona iniquitatis, ut eum defeceritis, recipiant vos in aeterna tabernacula (Luc. XVI). Recipiuntur hic pauperes in domibus reficiendi ad mensam eorum, sicut mendici et egeni, ut ex abundantia divitum inopia pauperum suppleatur. In regno [Col. 0484D] coelorum a pauperibus recipiendi sunt divites, ut ex abundantia pauperum egestas divitum suppleatur. Non enim sufficit eis justitia sua ad obtinendum regnum coelorum. Paupertas via est in coelum. Hanc pro Christo alii amant, aemulatores paupertatis Christi; et istorum est regnum coelorum. Alii non amant, sed patienter tolerant, et purgantur in camino paupertatis, ut probati ingrediantur in regnum coelorum. Alii vero nec paupertatem sibi amant, nec tolerant, quibus non deest, ut egeant; sed pro Christo pauperes amant, facile tribuunt, communicant, et non sperant in incerto divitiarum, sed thesaurizant sibi fundamentum bonum in futurum, ut apprehendant vitam aeternam; et hi merito paupertatis intraturi sunt in regnum coelorum; sed a pauperibus recipiendi, et pro consolatione pauperum felici commercio vicissitudinem recepturi. Sed, si omnes boni ingressuri sunt regnum coelorum, tum [Col. 0485A] hi qui paupertatem amant, tum hi qui tolerant, tum etiam hi qui consolantur eam: quid sibi vult, quod regnum omnibus communicandum, iis solis repromittitur, qui voluntariam amplectuntur paupertatem; si soli tales pauperes spiritu judicantur? Ad haec facit differentiam, quod non dicitur de eis: Intrabunt in regnum coelorum (Matth. XXV); sed quod amplius videtur: Ipsorum est regnum coelorum. Nam, cum omnes benedicti a Deo benedicendi percepturi sint regnum coelorum, quod eis paratum est ab origine mundi, de omnibus quidem creditur, quod intrabunt in regnum coelorum, de quibusdam tamen specialiter dicitur: Talium est regnum coelorum (Matth. XIX). Est et aliud, quod nos movere possit. Nam cum caeterae promissiones in hac serie evangelicae distributionis [Col. 0485B] in futurum differantur, haec tamen promissio nulla dilatione suspenditur, sed quasi jam exhibita monstratur; ut magis videatur praesentis beneficii adeptio, quam futurae retributionis exspectatio. Et de his qui persecutionem patiuntur propter justitiam, similis forma subjungitur. Nam et horum et illorum regnum coelorum esse pronuntiatur; quasi jam nunc reddita sit merces sine mora, sine impedimento, sine dilatione. At mites nondum dicuntur possidere terram: sed dicitur, quia possidebunt terram; et misericordes misericordiam consequentur; et qui lugent consolabuntur; et qui esuriunt justitiam, saturabuntur; et pacifici filii Dei vocabuntur; et mundi corde Deum videbunt (Matth. V); sed haec omnia in futuro. Hujus [Col. 0485C] autem diversitatis aliqua ratio quaerenda videtur. Forte istae duae justificationes, prima scilicet et ultima, quarum merces non differtur, perfectorum sunt, qui in camino paupertatis, vel igne persecutionis examinantur, sicut examinatur argentum, et excoquuntur ad purum, qui aedificant super fundamentum aurum et argentum et lapides pretiosos; et hinc exeuntes, nec ligna, nec fenum, nec stipulam secum portant, quae in illis ardeant; sed mox ut hinc exierint, ad coelum convolant, non dilati a regno, quoniam ipsorum est regnum coelorum. Sine his autem virtutibus, quibus purgantur, quae infirma sunt caeterarum virtutum, (universae enim justitiae nostrae sicut pannus menstruatae (Isa. LXIV), quicunque boni inveniuntur, ex aliqua parte aedificare [Col. 0485D] videntur super fundamentum, ligna, fenum, stipulam, quae necesse est, ut in illis ardeant, salvandis quidem, sic tamen quasi per ignem. Nam et qui mundo corde sunt, quibus promittitur visio Dei, indigent tamen adhuc purgari. Quis enim gloriabitur castum se habere cor?



De justificationibus martyrii.

Duo genera martyrii, alterum in carne, alterum in spiritu. His duabus justificationibus consummari videntur, caeterarumque virtutum perfectio, cum ad consummationem pervenerint, his merito ascribenda est; quia ex his perficiuntur; cum necesse sit, omnes justos vel in carne, vel in spiritu, pro Christo pati, ut perfectionis gloriam assequantur. Pauperes autem spiritu qui sint, plenius intelligitur, si spiritus [Col. 0486A] a spiritu discernatur. Occasionem facilioris intelligentiae dat nobis Propheta, qui dicit: Juxta est Dominus his qui tribulato sunt corde, et humiles spiritu salvabuntur (Psal. XXXIII); et Apostolus, qui dicit: Non accepimus spiritum hujus mundi; sed Spiritum, qui a Deo est (I Cor. II). Spiritus hujus mundi non incongrue intelligitur princeps hujus mundi, de quo et in alio loco idem Apostolus dicit: Cum mortui essetis delictis et peccatis vestris, in quibus aliquando ambulastis secundum saeculum mundi hujus, secundum principem potestatis aeris hujus, spiritus, qui nunc operatur in filios diffidentiae (Ephes. II). Hoc spiritu hujus mundi cum afflatur spiritus hominis, mox et inflatur, et assimilatus ei a quo afflatur, potest et ipse dici spiritus hujus mundi, cum concupiscit ea quae mundi sunt. Hic [Col. 0486B] autem spiritus superbus est, et vanus, praesumptuosus, ambitiosus, alta semper sapiens, et humilia contemnens. At qui Spiritu Dei aguntur, quanto magis eo afflantur, tanto minus inflantur, et tanto magis humiliantur; sicut pauperes spiritu, non alta sapientes, sed humilibus consentientes. Virtus itaque pauperum spiritu ex defectu spiritus et abundantia spiritus aestimanda est. Quanto enim minus habet quis de spiritu suo, tanto magis abundat in eo Spiritus Dei; et quo amplius a spiritu suo deficit, eo abundantius secundum Spiritum Dei proficit. Unde si quaeratur, secundum quem spiritum pronuntientur pauperes spiritu, rectius videtur intelligi, secundum Spiritum Dei, qui pauperes facit et ditat, humiliat et sublevat. Nam quos facit pauperiores, [Col. 0486C] hos facit et ditiores; et quos humiliores, hos facit sublimiores, non secundum altum elationis, sed secundum culmen perfectionis. Si cui tamen videtur quasi per privationem dici: Beati pauperes spiritu (Matth. V), quasi minus habentes de spiritu, vel quasi deficientes a spiritu, suo videlicet, vel hujus mundi, sicut pauperes rebus dicuntur, qui substantiam rerum non habent: hoc sanae doctrinae non adversatur, sed per interpretationem cum superiori sententia ad eamdem fere redit intelligentiam. Verumtamen, prior sententia praeferenda videtur, quia humiles spiritu et pauperes spiritu, secundum eamdem rationem dici convenientius aestimantur. Humiles autem spiritu secundum habitum dicuntur, et [Col. 0486D] non secundum privationem, hoc est secundum spiritum quem habent, et non secundum spiritum, quo carent. Quod autem ii, qui secundum Spiritum Dei proficiunt, a suo spiritu deficiant, ostendit Propheta, qui ad Deum loquitur, dicens: Auferes spiritum eorum et deficient, et in pulverem suum revertentur. Emittes Spiritum tuum, et creabuntur (Psal. CIII). Auster vices suas non peragit, dum a flatu suo aquilo non quiescit. Hic in sua lenitate non sibilat, dum in spiritu vehementi aquilo perdurat. Propter quod scriptum est: Surge, aquilo, et veni, auster (Cant. IV).



De spiritu hominis.

Spiritus autem hominis tribus modis tumescit et grandescit in se; et aeque tribus modis deficit et detumescit a se. Tumescit opinione vana, spe vana, cupiditate [Col. 0487A] vana, tribus his omnibus vanis. Tumor enim et inflatio vanitas est, et qui tumet inanis est et vacuus, tam plenus nihilo, quam plenus superbiae vento.



De opinione falsa.

Tribus modis homo tumescit opinione vana, hoc est opinione falsa. De superbia enim spiritus sui sibi credens, nunc de Deo falsa confingit, nunc de se ipso superbe sentit, nunc adversus proximum incertae suspicionis, vel malae cogitationis locum invenit. De Deo quidem falsa opinio periculosissime admittitur. Nam quae Dei sunt occulta et arcana, ex incerto humanae opinionis ventilare non licet; nec aliud de Deo credere, quam ipse de se dignatus est revelare. Ipse enim sibi testis est, secretorum suorum conscios eatenus habere voluit, quatenus [Col. 0487B] fidei conscientia se extendit, quae de testimoniis Scripturarum astruitur, et earum ratione subnixa, immobiliter statuitur et stabilitur. Scriptura enim sancta divinitus inspirata est. In ea scripta est nobis forma fidei; quidquid ultra quaeritur, non invenitur. Omnis humana adinventio, quae pietati fidei, formaeque praescriptae obviat, praesumptioni spiritus deputanda est. Nam spiritus praesumptionem sive inflationem sola curare potest humilitas fidei, quae exsufflat, quidquid inspiravit spiritus superbiae, qui Deo semper adversatur, cui et Deus semper resistit, humilibus dans gratiam suam. Haec autem humilitas fidei primas partes vendicat in virtute pauperum spiritu. Haec dignam reverentiam verbis Dei exhibet; [Col. 0487C] illis credula, illisque contenta. Quisquis perfecte hanc habet, non sibi credit, sed spiritum suum Deo credit, ut sit creditus cum Deo spiritus ejus. Sed et Deus se illi credit, committens illi tanquam fideli suo mysteria consilii sui; et spiritus hominis Spiritu Dei per inspiratam gratiam informatur, ut fidelis sit credendo fideli Deo, qui fidelis est in omnibus verbis suis. Et dum de corde nostro omnes erroris impietates per Spiritum Dei eliminantur, nihilque falsum vel indignum de Deo creditur, Spiritus sanctus reddit testimonium spiritui nostro, ut spiritus noster in hac parte nil in se retineat de se, sed sibi renuntians seque abnegans, deficiat a se, ne quid opinari praesumat de Deo, quasi a se. Omnis enim opinio hominis de [Col. 0487D] Deo, sicut pia est, si a Deo est; ita pia non est, si ab homine est. Bonus itaque defectus spiritus est, cum a sua opinione deficiens, nil circa Deum audet, cui non testimonium perhibeat in verbis Dei Spiritus Dei. Dicat ergo pauper spiritu, quoties meminerit Dei, et in hac meditatione delectatus fuerit: Memor fui Dei, et delectatus sum: et defecit spiritus meus (Psal. LXXVI).



De opinione vana.

De se superbe sentit homo, cum bona quae habet, vel habere videtur, sibi tribuit; et magnus in oculis suis, sese opinatur plus esse quam sit, et plus posse quam possit. Nihilominus de se superbe sentit, cum malis quae patitur, indignum se judicat, vel cum mala, quae facit, dissimulat, vel excusat, [Col. 0488A] vel etiam laudans, laudanda putat. Contra proximum superba opinione tumescit, cum mala proximi in ira, sicut ex ira, gravius accusat, vel damnat, vel bona ejus ex invidia diminuendo extenuat. Tumor autem spiritus in judicio sui, vel proximi, sicut malus, ita defectus spiritus ab utroque tumore, laudabilis est; et ad illos pertinet, qui per humilitatem spiritus Deo placent, et sibi displicent.



De spe vana.

Spe vana tumescit spiritus hominis, cum de justitia sua nimis securus, supra merita sua in exspectatione supernae retributionis spem extendit. A praesumptione spei in exspectatione supernae retributionis spiritus hominis deficere debet; non per [Col. 0488B] vehementiam extremae desperationis, nec per pusillanimitatem molestissimae trepidationis, sed per moderationem spe misti temperatique timoris. Spes enim sine timore, vanae securitatis est, timor sine spe, perversae desolationis est. Qui autem timore tristitiae absorptus est, ut de salute desperet, ut se dignum poena, et indignum misericordia judicet, et dicat: Major est iniquitas mea, quam ut veniam merear (Gen. IV); de hoc quaeri potest, si superbus est, qualis sit superbia ejus, quae mentem non videtur in altum erigere, sed per nimiam dejectionem ad ima detrudere. Hoc autem auget quaestionem, ne dicatur superbus, quod, sicut scriptum est: Initium omnis peccati superbia est (Eccli. X). Et [Col. 0488C] de pusillanimitate spiritus similis quaestio suboritur, de qua Propheta dicit: Exspectabam eum, qui salvum me fecit a pusillanimitate spiritus, et tempestate (Psal. LIV). Nam, cum desperatio vel pusillanimitas spiritus corruptio humilitatis esse videatur, nimiaque dejectio et immoderata depressio, mirum est, si quod elationi contrarium esse videtur, ad superbiam pertineat; vel si non pertinet, mirum aeque videtur, quomodo initium omnis peccati superbia dicatur. Sed, quoniam nostri propositi non est hoc loco quaestiones ventilare, aliis relinquimus requirendum, utrum talis desperatio vel pusillanimitas spiritus ad superbiae peccatum pertineat, an tantum ad superbiae poenam. Nos autem ad pauperes spiritu accedamus, ad quos nec superbi pertinent, [Col. 0488D] nec spiritu pusillanimes, nec desperati; sed distringendi sunt a superbis pusillanimes spiritu et desperati.



De spe vana atque superbia.

Spe vana aeque superbit et tumet, qui in se confidit, hoc est in virtute sua, vel sapientia, vel in eloquentia, vel in terrena substantia, vel in fama, vel in nobilitate sua, vel in hominum gratia, vel in quacunque causa: praeterquam in solo Deo, qui solus liberare potest in tempore tribulationis; qui non relinquit sperantes in se, ad quem Propheta dicit: Domine virtutum, beatus homo qui sperat in te (Psal. LXXXIII). Et iterum: Domine, spes mea a juventute mea (Psal. LXX). Et iterum: Deus auxilii mei, et spes mea in Deo est (Psal. LXI). Spes autem, cum humiliter in Deo ponitur, non confundit; quia Deus veritas [Col. 0489A] est et neminem fallit. Maledictus autem, qui confidit in homine, et qui ponit carnem brachium suum (Jer. XVII). Homo autem interdum cum potest liberare, non vult; interdum cum vult, non potest. Deus autem, sicut semper potest, ita et vult semper salvare sperantes in ipso, et non in se, nec superbe praesumentes de ipso, nec de se. Propheta dicit: Qui confidunt in virtute sua, et multitudine divitiarum suarum gloriantur; frater non redimet (Psal. XLVIII). Ecce a gratia redemptionis alieni sunt, qui in se confidunt, et de se praesumunt.



De mala vel bona securitate.

Sunt nonnulli vana spe securi, qui adjiciunt peccatum super peccatum dicentes: Miserationes Domini multae sunt (Psal. XXI): qui de Dei misericordia [Col. 0489B] sibi blandientes, et quasi in ea spem ponentes, tanto sunt superbiores, quanto securiores. Vera autem securitas timor Domini est. Hic nempe timor magis securum facit, quam tumidum: quo carentes et misericordiam Dei sibi pollicentes ipsi se decipiunt, ut confundantur ab exspectatione sua. Non enim secure peccantibus, sed Deum timentibus, et peccare cessantibus, misericordia repromittitur. Consulamus Scripturarum testimonia super haec. Propheta dicit: Secundum altitudinem coeli a terra, corroboravit misericordiam suam super timentes se (Psal. CII). Et: Quomodo miseretur pater filiorum, misertus est Dominus timentibus se (ibid.). Et in alio loco: Prope timentes eum salutare ipsius (Psal. LXXXIV). Et beatissima mater misericordiae. Misericordia, [Col. 0489C] inquit, ejus a progenie in progenies, timentibus eum (Luc. I). Ecce quomodo conjunguntur timor Dei et misericordia Dei, ut sperari non debeat misericordia Dei sine timore Dei. Sicut enim periculosus est timor sine spe mittens in desperationem; sic perniciosa est spes sine timore pertrahens ad obstinationem. Propter quod in lege scriptum est: Non accipies loco pignoris inferiorem et superiorem molam (Deut. XXIV). Superior quippe mola spes est, et inferior timor. Inter has commolitur, quidquid salubriter manditur. Altera autem sine altera inutilis est; et cum loco pignoris accipitur, altera per se nec danti nec accipienti valet. Pignus autem pro securitate accipitur, quia securum facit. Pignus autem [Col. 0489D] quale sit, Apostolus docet dicens: Qui unxit nos Deus, et signavit nos, et dedit pignus spiritus in cordibus nostris (II Cor. I). Hoc ad Corinthios. Ad Ephesios autem sic: Signati estis Spiritu promissionis sancto, qui est pignus haereditatis nostrae (Ephes. I). Pignus ergo Spiritus sanctus est, qui nobis veram securitatem praestat in conjunctione timoris et sanctae spei. Nam sine timore vana est securitas, sine spe nulla est securitas; in his vero simul vera est securitas. Timor ergo Dei spem comprimere debet, ut detumescat a praesumptione sua; ne inanescat in vanitate sua, et confundatur ab exspectatione sua. Consequens enim est, ut spiritus hominis orando et sperando in Deum proficiat; sic autem praesumptione spei in se a se deficiat, ut dicere possit cum [Col. 0490A] Propheta: Voce mea ad Dominum clamavi, voce mea ad Dominum deprecatus sum. Effundo in conspecta ejus orationem meam, et tribulationem meam ante ipsum pronuntio. In deficiendo ex me spiritum meum (Psal. CXLI). Et illud: Velociter exaudi me, Domine; defecit spiritus meus (Psal. CXLII). Dilatio exauditionis Deo non conceditur, sed velociter exaudire postulatur, cum in timore Dei spiritus hominis deficit; ut omnino non speret in se, non in virtute sua, non in sapientia, non in arte vel calliditate sua, non in omni facultate sua; sed in solo Deo et in eis quae Dei sunt, quia Dei sunt. In bonis enim nostris, quia a Deo sunt, ut puta in fide et in operibus justitiae et misericordiae, ita spes ponenda est post Deum, ut tota fiducia nostra a nobis abstrahatur, [Col. 0490B] quamvis nostra sint bona; et in eum projiciatur, cujus ipsa sunt dona. Nam qui de donis Dei fiduciam in Deo ponendam ad se trahit, Deo injuriam facit. Et quoniam auxilium inde solet invocari, unde et sperari, qui a se sperat auxilium, magis se ipsum invocat, quam Deum. Propterea nondum dicere potest: Velociter exaudi me, Domine, defecit spiritus meus.



De cupiditate vel superbia.

Cupiditate vana grandescit animus duobus modis, amore scilicet utendi vel habendi quae possidentur, vel desiderio possidendi quae non habentur. Ipsum autem desiderium amor quidam est. Nam desiderare est quodam modo amare. Cupiditas autem est amor mundi, sicut charitas est amor Dei. [Col. 0490C] Cupiditas quaerit quae sua sunt, non quae Jesu Christi: quaerit autem sic. Nunc per amorem terrenae possessionis, nunc per amorem lubricae fluxaeque voluptatis, nunc per amorem dominationis, nunc per amorem ambitiosi honoris, nunc per amorem admirationis, favoris et laudis. Haec sunt quae cupiditas contra Deum superbe et insatiabiliter quaerit. Haec sunt quae charitas propter Deum nobiliter, et ut ita dixerim, suo superbiendi modo contemnit. Habet enim charitas, si fas est dicere, superbiam suam, qua ipsam superbiam, et quidquid contra Deum superbum est, nobiliter contemnit. Hinc ad apostolos dictum est: Fortitudinem gentium comedetis, et in gloria eorum superbietis [Col. 0490D] (Isai. LXI). Deum propter contemnenda contemnere, et plus quam Deum contemnenda diligere, vilis est superbia, et confusione digna. Gloriam autem mundi propter Deum contemnere, nobilis est superbia. Nobilior autem, si ipsa confusio propter Christum inconfusibiliter contemnatur, qui proposito sibi gaudio sustinuit crucem confusione contempta (Hebr. XII). Melius est enim dignitates et honores in hoc mundo erubescere, quam crucem Christi, quam paupertatem Christi, quam humilitatem Christi. Qui erubuerit, inquit, me et meos sermones, hunc Filius hominis erubescet, cum venerit in majestate sua, et sanctorum angelorum (Luc. IX). Non est servus major Domino suo (Joan. XIII). Quae non erubuit Christus pro nobis, non sunt erubescenda pro [Col. 0491A] Christo a nobis. Qui pudore retinetur ab imitatione vel aemulatione humilitatis Christi, nonnihil adhuc de suo spiritu habet.

Vanus est enim hujusmodi pudor, et quantum ab humilitate recedit, tantum et superbiae accedit. Sancta autem paupertas magis aestimanda est ex humilitate animi, quam ex tenuitate patrimonii. Pauperes spiritu magis dicendi sunt, qui non habent magnum sensum, quam qui habent exiguum censum. Nam qui superbe sentiunt, etsi rebus inopes sunt, ad pauperes spiritu minus pertinent, quam illi, qui sic habent, ut sint quasi non habentes. Sancta itaque paupertas mundum et quae mundi sunt contemnens, habitis et habendis et desiderio habendi renuntians, et ab omni praesumptione spiritus sese temperans, [Col. 0491B] Deo sic accepta est, ut dicat: Beati sunt pauperes spiritu, quoniam ipsorum est regnum coelorum (Matth. V). Deo sic amabilis est et chara, ut qui pauper est, Deo pro se sollicito gloriari possit, et dicere: Ego autem mendicus sum et pauper; Dominus sollicitus est mei (Psal. XXXIX). Si omnes honores divitum conferantur, quid hunc honorem aequare potest? Quis divitum praesumere audeat, ut dicat, ego plenus sum et opulentus, Dominus sollicitus est mei? Dives sufficit ipse sibi, nec indigere sibi videtur, ut Dominus sui sollicitudinem gerat. Vox pauperis et gloria pauperis haec est: Inclina, Domine, aurem tuam, et exaudi me, quoniam inops et pauper sum ego (Psal. LXXXV). Si accesserit pauper quispiam ad hominem praedivitem et praepotentem, et dicat: [Col. 0491C] Inclina aurem tuam, et exaudi me, quis circumstantium hoc patienter ferat? Nonne ab omnibus exploditur et exsibilatur? Nonne ab ipso potente superbo oculo respicitur et despicitur? Nonne de ipsa domo contumeliose extrudi et deturbari jubetur? Quis audeat dicere ad Dominum suum: Inclina aurem tuam? Quis hoc audeat ad Dominum dominantium? Quis nisi pauper, et pauper spiritu? Ejus nempe vox est: Laetifica animam servi tui: quoniam ad te, Domine, animam meam levavi (ibid.). Si saperet quae sunt super terram, et non quae sursum sunt, non diceret, ad te, Domine, animam meam levavi. Pauperes ergo spiritu qui in imis cor suum non humiliant, sed ad coelestia desiderant, suspirant et aestuant; [Col. 0491D] hi animam suam ad Deum levant. Ibi cum Christo abscondita est vita eorum, ibi est oculus et amor eorum, ibi cor et thesaurus eorum. O felicem paupertatem, non solum in regno coelorum, sed ipso regno coelorum munerandam! O felicem paupertatem, quamvis mundo despicabilem, Deo tamen honorabilem! Parcet enim pauperi et inopi, et animas pauperum salvas faciet; et honorabile nomen eorum coram illo (Psal. LXI). O infelices divitias, perpetua egestate mutandas! O miseram felicitatem aeterna calamitate compensandam! Dives sepultus in inferno, et pauper in sinu Abrahae requiescens (Luc. XVI), causam pauperis et divitis certa diffinitione decidunt. Cruciatur dives ardens et sitiens, et non accipit consolationem a paupere, quia pauperi non [Col. 0492A] fecit consolationem, quia recepit bona in vita sua. Verumtamen ne desperent divites; attendant, quia Abraham dives fuit, in cujus sinu Lazarus requievit. Sic autem attendant ad Abraham, ut divitias habeant sicut Abraham, habeant ex justis causis, habeant ad usus licitos, habeant ad gratiam hospitalitatis exhibendam, sicut Abraham. Denique habeant non sibi retinendas, sed pauperibus communicandas, a quibus recipiantur in aeterna tabernacula. Salus enim divitum gloria est pauperum. Beati enim pauperes spiritu, quoniam ipsorum est regnum coelorum (Matth. V). Beati mites, quoniam ipsi possidebunt terram (ibid.).

Promissiones Dei variae sunt et differentes, secundum merita justornm, et justificationes eorum. Singulis enim justificationibus sua competit retributio, [Col. 0492B] et unaquaeque virtus propriam habet laudem, propriamque mercedem, secundum dignitatem ordinis sui, et qualitatem generis sui. Mitibus terra possidenda promittitur. Virtus mitium mansuetudo est, ut verum sit quod Propheta dicit: Mansueti autem haereditabunt terram (Psal. XXXVI). Si beati sunt mites, beati utique sunt et mansueti. Audiant hoc mansueti, et laetentur (Psal. XXXIII). Audiant, quia nunc sunt, vel futuri sunt beati; audiant, et unde beati. Quoniam ipsi possidebunt terram. Sunt, qui pugnant et litigant pro terra, homines immites premunt et mitibus imperant. Cur non isti beati, quoniam possident terram? Imo quomodo beati, si devorabit eos terra? O terra, terra, terra, quanta vanitate diligeris a filiis hominum, qui sumpti sunt [Col. 0492C] de terra, consumendi sunt a terra; et ipsi quid sunt, nisi terra? Filii hominum usquequo gravi corde, ut quid diligitis vanitatem (Psal. IV) hujus mundi, ubi non est nisi concupiscentia oculorum, et superbia vitae? Scitote quique terrigenae, et filii hominum, quia non est nobis manens haereditas in terra, nisi gleba nostri corporis, quae est terra de terra! Quid vult ergo sibi ista promissio: Beati mites, quoniam ipsi possidebunt terram? Quid sibi vult, quod mitibus Deus terram promittit, cum aliis regnum coelorum promittat? Beati enim pauperes spiritu, quoniam ipsorum est regnum coelorum (Matth. V). Quid terram promittit, qui terram monet contemnere? Nonne omnibus justis coelum repromittitur, et peccatoribus [Col. 0492D] poenitentiam agentibus? Propter quod scriptum est: Agite poenitentiam, appropinquabit enim regnum coelorum (Matth. III). Nonne omnibus qui ad dexteram collocandi sunt, dicetur in fine: Venite, benedicti Patris mei, possidete regnum, quod paratum est vobis ab origine mundi? (Matth. XXV.) Nunquid igitur virtus mitium hujus mediocritatis est, meritique tam tenuis, ut merces ei in terra constituatur? At laudem ejus, quanta sit, audiamus mansuetudinis discendae exemplum Dominus in seipso proponit dicens: Discite a me, quia mitis sum et humilis corde, et invenietis requiem animabus vestris (Matth. XI). Et ubi requiescat Spiritus ejus ostendit dicens: Super quem requiescet Spiritus meus, nisi super humilem et quietum, et trementem sermones meos? (Isa. [Col. 0493A] LXVI.) Si ergo Spiritus Dei requiescit super mansuetos, ut in eo et ipsi requiescant, tanquam invenientes requiem animabus suis; magis magisque movere nos potest cur virtuti tantae laudis meritique tanti terra a Domino repromittatur, qui arguit pro mansuetis terrae, qui dirigit mansuetos in judicio et docet mites vias suas (Psal. XXIV), qui exsurget in judicio (Psal. XXXIV), ut salvos faciat omnes mansuetos terrae? (Psal. LXXV.)



Quod exire debeamus de Ur Chaldaeorum.

Abrahae cui datae sunt promissiones, Dominus terram repromisit dicens: Tibi dabo terram Chanaan, funiculum haereditatis tuae (Psal. CIV). Quem ut duceret in terram quam pollicitus est ei, eduxit prius de terra in qua habitare consueverat, dicens: Exi de [Col. 0493B] terra tua, et veni in terram, quam monstrabo tibi (Gen. XII). Eduxit eum de terra Chaldaeorum, de loco nativitatis suae. Quo exemplo monemur et nos exire de Ur Chaldaeorum, de incendio videlicet vitiorum, de loco captivitatis nostrae. Caro enim nostra in peccato concepta, et peccato obnoxia, terra Chaldaeorum est, et locus nativitatis nostrae. Et nos quidem, quia Christi sumus, semen Abrahae sumus. Nam qui sunt secundum spiritum, hi reputantur in semine, sicut filii promissionis, cum Isaac, qui per repromissionem natus est. Habitat autem Abraham, sed in semine suo, in terra promissionis, ejectis inde Chananaeis a filiis Israel. Et illi quidem non in gladio suo possederunt terram; sed Dominus ejecit a facie eorum gentes; et sorte divisit eis terram in [Col. 0493C] funiculo distributionis: et habitare fecit in tabernaculis eorum tribus Israel (Psal. LXXVII).



De triplici statu carnis nostrae.

Terra Chaldaeorum, et terra Chanaan, terraque promissionis, triplicem statum nostrae carnis designant. Nam ante propositum conversionis terra Chaldaeorum est caro nostra; unde jubetur Abraham exire. In initio conversionis vitiis nondum subjugatis terra est Chanaan, a Chananaeis adhuc possessa, quibus bellum indicitur a filiis Israel. Terra promissionis est a filiis Israel jam possessa, quando, vitiis exclusis, usu disciplinae castigata est caro; et castigata, ut non regnet peccatum in mortali corpore (Rom. VI). Caro in servitutem redacta et spiritui [Col. 0493D] subdita, caro non exhibens membra sua arma iniquitati ad iniquitatem; sed exhibens membra sua arma justitiae in sanctificationem. Caro haec terra est quondam Chanaan, non jam a Chananaeis possessa, sed exclusis carnalibus desideriis jam a filiis Israel expurgata et possessa. Etiam Chananaeus, etsi rarus, habitat ibi, non tamen dominatur. Carnalis enim affectus reprimi potest, ne ei consentiatur. Haec autem terra quondam terra Chanaan, longe distat a terra Chaldaeorum. Chaldaei manent in terra sua, et non ejiciuntur a semine Abrahae, sed jubetur Abraham illinc exire. Sunt enim quidam, quibus dicitur: Moriemini in peccato vestro (Joan. VIII). Hi sunt qui habitant in terra Chaldaeorum, de quorum medio exit Abraham, ut ejiciat Chananaeum, et possideat [Col. 0494A] terram lacte et melle manantem. Vide, an forte haec sit terra, quae mitibus repromittitur possidenda. Virtutis initium mansuetudo est. Sed attende quod alia est mansuetudo hominis ad seipsum, alia ad proximum, et alia ad Deum. Quae primo ponitur, primo consideretur.



De mansuetudine hominis ad seipsum.

Sunt enim in homine tria haec, caro, voluntas et ratio. Carnem autem nunc eam dixerim, quae concupiscit adversus spiritum: ad quam pertinent non solum vitia carnis, sed et animae vitia, de quibus Apostolus dicit: Manifesta sunt opera carnis, quae sunt fornicatio, immunditia, impudicitia, luxuria, idolorum servitus, veneficia, inimicitiae, contentiones, aemulationes, irae, rixae, dissensiones, sectae, invidiae, [Col. 0494B] homicidia, ebrietates, comessationes, et his similia (Galat. V). Vides, quam multa enumeret animi vitia, ut iram et invidiam; quam multa vitia carnis, et omnia dicit opera carnis; haud dubium, quin illius carnis quae concupiscit adversus spiritum. Caro itaque hic dicitur quod in nobis irrationabiliter appetit. Inter hanc carnem et rationem media constituta est voluntas; tunc recte media, cum rationi concordat, habens rationem supra se sibique imperantem, et carnem sub se sibique servientem. Quod si carni concordat, et a ratione discordat, jam sub carne est, non carni dominans, sed turpi et miserabili servitute praeter morem dominae ancillae suae serviens. Cumque caro et voluntas inter se [Col. 0494C] consentiunt, et a ratione dissentiunt, voluntas ipsa quasi indomita et immansueta jugum obedientiae detrectat, nec mansuescit imperio, nec acquiescit consilio, nec mitescit blandimento. Sed sicut mulier procax et contentiosa, contra rationem nunc pugnat, nunc litigat, nunc murmurat; et non est pax in domo, in qua habitat. Quisquis autem secundum carnem ambulat, passionibus carnis serviens, cum dominatur peccatum in mortali corpore, cum in regno peccati scribitur lex peccati, ut ei subjiciatur servus peccati; nunquid hic terram corporis sui possidet, aut terram cordis sui? Nonne magis possidetur a terra, nullam habens libertatem qua se liberet, qua se expediat, qua excutiat quod premit et aggravat? Obrutus est enim a terra, et quasi sepultus [Col. 0494D] in terra, inter dormientes in sepulcris, quorum Deus non est memor amplius (Psal. LXXXVII), nisi forte respexerit, qui facit terram tremere. Ratio enim a voluntate derelicta, sola quid potest, quia sola est? Vae enim soli (Eccli. IV). Et si a facie Domini mota fuerit terra (Psal. CXIII), ut voluntas excitata resurgere possit, cum coeperit rationi concordare, restituitur suo ordini, suae libertati, suae paci, et ita sibi. Ordini quidem restituitur, quia suo superiori subdita, et suo inferiori jam praelata, ibi se per gratiam invenit, unde per culpam sponte recessit. Libertati restituitur, cum hinc obedientiam suscipiens, et exhibere volens, hinc obedientiam imponens, et jam quasi quodam jure exigens; non se movet secundum carnem, sed secundum se movet [Col. 0495A] carnem, et membra perurget ad obsequium suum in ministerio pietatis et salutis, in operibus justitiae et misericordiae, in omnibus adimplendis, exsequendis, et perferendis, quae auctoritas rationis ipsa voluntate consentiente vel facienda vel toleranda decreverit.

Quod si membra secundum carnem movere se coeperint, voluntas rationi consentanea sua libertate utens obsistit, ne promoveantur, imperatque eis, ut in se conquiescant, et pacem habeant; et jam incipit terra possideri; quia animus humilis est et quietus, mitis et mansuetus, consentiens se a ratione possideri, ut terram possideat, et in ea potestatem habeat. Haec possessio terrae quasi quaedam merces est mansuetudinis. Et qui secundum dictum modum [Col. 0495B] mansueti sunt, incipiunt paci sibique restitui, et in pace sua beatificari, quia pax hominibus bonae voluntatis. Homo quidem primum a ratione discordans, et quasi a se recedens, coepit possessione terrae suae destitui, et in se exsulare, quasi extra se, et quasi in terra aliena, et in terra oblivionis, in regione dissimilitudinis. Post praevaricationem rediens ad cor, invenit se apud se; et ne careat se, ipse sibi redditur, et quasi in Jubileo anno possessio ei restituitur, ut requiescat sub vite sua, et sub ficulnea, et in pace terram possideat, quia mitis est. Beati mites, quoniam ipsi possidebunt terram (Matth. XXVI). Haec terra promissionis, terra quondam Chanaan, quam pollicitus est Deus Abrahae, dum adhuc degeret in terra Chaldeorum, in terra aliena, ubi [Col. 0495C] non cantatur canticum Domini, nec hymnus de canticis Sion. Haec est terra sancta, ubi secundum spirituales sensus et affectus habitat semen Abrahae templum Domini, quo adoratur et colitur Deus: propter quod Apostolus dicit: An nescitis, quia corpora vestra templum sunt Spiritus sancti? (I Cor. VI.) Et iterum: Templum enim Dei sanctum est, quod estis vos (I Cor. III). Haec terra nondum plene possidetur, quia nondum plena mansuetudo in nostra voluntate invenitur. In nonnullis enim rationi reluctamur; et caro nobis in nonnullis reluctatur. Qualia facimus contra rationem, talia sentimus per carnem. Verumtamen voluntas ex parte rationi subjecta, ex parte habet sibi carnem subjectam; et ex [Col. 0495D] parte tamen contradicentem et oblatrantem. Sic sunt enim indisciplinati motus in corde vel in corpore nostro, sicut latratus canis, qui molestus est viatoribus magis latratu quam morsu. Latratus quidem molesti sunt, et suspecti, sed morsus noxii: et latratus valent ad custodiam et cautelam; nam interdum pro nobis latrant, et non semper contra nos; Deo ita dispensante, ut caute ambulemus, ut ad vigilandum excitemur, ne unquam per securitatem obdormiamus in morte. Quod si canes latrant circa domum, nunquid non ideo in pace possidetur domus? Et si contradictio aliqua est in carne nostra, non solum rationi, sed et nostrae voluntati contraria, nunquid non ideo possidemus terram? Imo possidemus, nondum omnino ut volumus, sed ut pro [Col. 0496A] tempore possumus. Et in regno patris latrunculi inveniuntur, sed deprehensi aut suspenduntur, aut aliis suppliciis addicuntur, ut per judicium et justitiam sua pace regnum stabiliatur. Sine justitia enim non est pax in regno, non est pax in domo, non est pax in corde nostro, non est pax in carne nostra, non est pax in terra nostra. Justi enim haereditabunt terram. Si in justitia possidetur terra, possidetur et in pace; nec sine justitia possidetur in pace. Propter quod scriptum est: Justitia et pax osculatae sunt (Psal. LXXXIV). Haec terra quae nondum plane possidetur, et tamen aliquo modo possidetur, tunc plane possidebitur, cum tota corruptione carnis per gloriam resurrectionis absumpta in nullo reluctabitur vel voluntas rationi, vel caro [Col. 0496B] voluntati. Erit hoc, cum totum semen Chanaan de terra exterminabitur, cum omnis maledictio Chanaan a nobis auferetur. Maledictus est enim Chanaan, et servituti subjectus; sed ipsa creatura liberabitur a servitute corruptionis in libertatem gloriae filiorum Dei. Et tunc mansueti haereditabunt terram, et delectabuntur in multitudine pacis. Et qui nunc sperant in Domino, et faciunt bonitatem, tunc inhabitabunt eam, et pascentur in divitiis ejus. Terra nimirum praedives erit et opulenta, fluens lacte et melle, utpote aliena ab omni malo pro mercede prioris obedientiae. Virtus siquidem mansuetudinis hominis ad seipsum, ex patientia constat et obedientia, tum voluntatis ad rationem, [Col. 0496C] tum carnis ad voluntatem. Ratio enim mansuetae voluntati, et haec mansuetae et edomitae carni, nunc quaedam dura imponit toleranda, et est ibi virtus patientiae; quia patienter tolerantur; nunc aliqua bona facienda injungit, et est ibi virtus obedientiae, quia humiliter efficiuntur. Erit ergo lac consolationis per immunitatem mali merces patientiae, eritque mel per plenitudinem omnis boni merces obedientiae.



De mansuetudine hominis ad proximum. Beati mites quoniam ipsi haereditabunt terram (Matth. V).

Mitibus terra promittitur, terra certe promissionis. Terra autem promissionis per significationem quatuor modis accipienda videtur. Primum quidem quoad universitatem fidelium terra promissionis est [Col. 0496D] multitudo fidelium, in justitia fidei et obedientiae, in qua Abraham placuit Deo, per totum mundum collecta, et in sinu Abrahae in fine colligenda. Hinc Abrahae, juxta Apostolum, repromissum est ut haeres esser mundi (Rom. IV), quia multarum gentium Pater futurus. Secundum propriam spem singulorum terra promissionis est in singulis terra cordis et corporis sui, unicuique in possessionem data, per mansuetudinem in pace possidenda. Tertio quoque promissionis terra est terra viventium, ubi societas est beatorum, ubi nemo moritur, ubi est Jerusalem illa, quae aedificatur ut civitas, cujus participatio ejus in idipsum: non pertransibit per eam incircumcisus et immundus: Chananaei non habitant ibi; hinc exclusi sunt maligni spiritus, non [Col. 0497A] est eis pars neque sors in terra sanctorum. Possessio hujus terrae mansuetis promittitur, quia beatae societatis participatio mansuetudine acquiritur. Omnis quippe sancta societas pace stabilitur; pax vero sine mansuetudine non retinetur. Sicut enim jumentum inquietum in junctura non trahit, sed turbat; sic immansuetus in congregatione bonorum pacem turbat, foedus amicitiae rumpit, vincula societatis solvit, proximo detrahit, adversus proximum opprobrium accipit; nunc pugnat, nunc litigat, nunc murmurat, nunc in disceptationibus cogitationum et suspicionibus de aliis judicat, sicut juvencus indomitus et cervicosus jugum detrectat; mens ejus praeceps ad iram, oculus ad invidiam, lingua ad contumeliam; nec socialiter vivit, saepe [Col. 0497B] a communione societatis studii sui singularitate se disjungit; sibi perniciosus, aliis inquietus, negotium communis salutis suo exemplo non adjuvat, sed unitatem dissipat; et sicut pravus socius communiter impedit commune opus. Virtus autem mansuetudinis sicut ab omnibus his malis semper est aliena, ita paci familiaris semper est, et amica. Hujus autem virtutis proprium est, injuriam nec inferre nec referre; hoc est, non gratis nocere, nec vindictam expetere, hoc est, nec inimicum esse, nec ultorem. Ambo autem, et inimicus et ultor, inimici Dei sunt: quos destruet ipse, ut ex ore infantium et lactentium perficiat laudem propter inimicos suos (Psal. VIII). Qui sunt lactentes et infantes, nisi [Col. 0497C] parvi, humiles, simplices, mites, mansueti, patientes, et non vincentes in malo bonum, sed vincentes in bono malum? Infans verba non promit, lactens lac sugit. Audi tamen infantem loquentem: Posui ori meo custodiam, cum consisteret peccator adversum me (Psal. XXXVIII). Si maledicitur, non maledicit; si percutitur, non comminatur. Mutus est enim ad injuriam, et dicit: Factus sum sicut homo non audiens, et non habens in ore suo redargutiones (Psal. XXXVII). Lactentibus vero dicitur: Deponentes omnem malitiam, et omnem dolum, et simulationes, et omnes detractiones; sicut modo geniti infantes rationabiles lac concupiscite, ut in eo crescatis in salutem (I Petr. II). In his enim beneplacitum est Domino, et exaltabit mansuetos in salutem. Nonne [Col. 0497D] recte terra viventium est, ubi beatissima societas electorum promittitur mansuetis; qui in praesenti societate bonorum per innocentiam et patientiam socialiter vivunt, servantes unitatem in vinculo pacis? Digna merces mansuetis quieta hujus possessio terrae, ubi beata societas pace firmatur, quae sine mansuetudine non retinetur. Propter quod Propheta ad Deum dicit: Fiat pax in virtute tua (Psal. CXXI). Quam virtutem, Domine, quam rectius dixerim, quam eam, cujus exemplum in teipso proponis, dicens: Discite a me, quia mitis sum et humilis corde? (Matth. XI). In mansuetudine itaque fit pax, et retinetur pax, ut in patientia primo possideamus animas nostras, mox transferendi ad regnum pacis, ubi quies aeterna praeparata est quietis, [Col. 0498A] et abundantia in turribus tuis, Domine, tanquam in parvulis et humilibus. Si copiam lactis et mellis quaerimus, acceleremus gressus nostros ad terram hanc. Audivimus enim quod regio ista lactis sit et mellis abundans, utpote aliena ab omni malo pro mercede prioris innocentiae, et plena omni bono pro mercede prioris patientiae. Mansuetudo nempe hominis ad proximum ex innocentia constat et patientia; eritque merces patientiae sicut mel, per omnem abundantiam boni.



De mansuetudine hominis ad Deum.

Si juxta quartum modum terra promissionis in Christo, qui est finis promissionum, intelligimus, quaerentibus quomodo semen Chanaan habitaverit [Col. 0498B] in terra illa, difficile videbitur respondere. Nam quem locum inveniet maledictio, ubi habitat gratiae plenitudo? Christus enim ex Maria virgine de Spiritu sancto conceptus, a peccatoribus segregatus, excelsior coelis factus, sicut plenus fuit omni gratia, ita liber ab omni culpa. At tamen pius investigator sibi forte fideliter satisfacere possit, si secum non contendat, sed pie attendat unitatem capitis et corporis Christi, et mortalitatis nostrae conditionem in Christo? Nam quia caput nostrum esse voluit, ut dilectis altius commendaret charitatem, qua nos arctius tanquam membra sibi conjunxit, propter unitatem ineffabilem nos in se transfigurans, causam nostram agit apud Patrem, et dicit: Quare [Col. 0498C] me dereliquisti? Longe a salute mea verba delictorum meorum (Psal. XXI). Tanquam sua dicit nostra delicta, et nobis imputanda, sed ab illo nobis non reputanda. Nostra quidem erant, et ab ipso aliena, qui non habuit conscientiam propriae iniquitatis, et compassionem sensit alienae calamitatis, ut nos reconciliaret Deo; qui non noverat peccatum, pro nobis peccatum fecit, ut nos efficeremur justitia Dei in illo. Christus nos redemit de maledicto legis, factus pro nobis maledictum, quia scriptum est; Maledictus homo, qui pendet in ligno (Deut. XXI; Galat. III). Maledictio autem jam finem accepit, quia Christus resurgens ex mortuis jam non moritur, mors illi ultra non dominabitur (Rom. VI). Tenemus ergo terram promissionis, non terram a Dan [Col. 0498D] usque Bersabee, non a flumine magno Euphrate usque ad fluvium Aegypti; non a mari usque ad mare, et a flumine usque ad terminos orbis terrarum. Sed promissiones Abrahae dictas intelligimus in Christo esse completas, cum Propheta dicente: Dominus pars haereditatis meae et calicis mei, tu es qui restitues haereditatem meam mihi. Funes ceciderunt mihi in praeclaris; etenim haereditas mea praeclara est mihi. Benedicam Dominum, qui tribuit mihi intellectum (Psal. XV). In Christo ergo est haereditas nostra, et portio nostra, et secundum dispensationem naturae pro nobis susceptae, ibi est terra promissionis; terra, de qua dictum est: Benedixisti, Domine, terram tuam (Psal. LXXXIV): et de qua iterum scriptum est: Ut inhabitet gloria in terra nostra, [Col. 0499A] misericordia et veritas obviaverunt sibi (Psal. LXXXIV). Ut mansuetis Dominus daret terram hanc, ipse qui sedet super cherubim, venit mansuetus, sedens super asinum omni obedientia et patientia mansuetum: in quo Deus posuit et proposuit nobis exemplum mansuetudinis; ut in obedientia et patientia Christum sessorem et nos portemus, mansueti mansuetum. O confusio nobis, o pudor! Subjugale mutum corripit insipientiam nostram; et magister mansuetudinis asinus nobis constituitur, ut ab animali stolido sapientiam doceamur ipsi stolidiores. Vae nobis, quia sic aberravimus, quia sic infatuati sumus in insipientia nostra. Et unde hoc homini, nisi quia in honore positus non intellexit: comparatus est jumentis insipientibus, et similis factus est [Col. 0499B] illis? (Psal. XLVIII.) Utinam hoc exemplo salubriter confundamur, ne de nobis dicatur: Congnovit bos possessorem suum: et asinus praesepe domini sui. Israel autem me non cognovit! (Isa. I.) Exhibeamus ergo nos mansuetos Deo; nam suscipiens mansuetos Dominus, nos sub jugo et sub onere suo sibi mansuescere per obedientiam et per patientiam et praecipit et consulit. In his autem duabus virtutibus, obedientia videlicet et patientia, mansuetudo exhibetur, illa quae est ad Deum. Obedientia implet quae nobis mandantur facienda; patientia sustinet quae a Deo imponuntur nobis toleranda. Obedientia non recalcitrat, patientia non murmurat. Obedientia assistit in praeceptis; patientia persistit [Col. 0499C] in judiciis. Obedientia jugum est sine jugo, quia servitutem eximit, et libertatem restituit. Patientia onus est sine onere; non enim onerat, sed relevat. Quidquid enim grave est impatientibus, per patientiam relevatur: in qua quasi in spirituali vehiculo omnia onera facilius portantur. Et sicut numerositas plumarum et pennarum avem quasi onerat, et tamen in altum levat; sic patientia tribulationem sursum erigit, non deorsum premit. Qui autem sub jugo et onere Christi mansuescunt, Deum mansuetum habent etiam in ira sua, qua hic corripit delinquentes, ne gravius judicentur. Hinc scriptum est: Supervenit mansuetudo, et corripiemur (Psal. LXXXIX).

Per has itaque virtutes, obedientiam dico et patientiam, [Col. 0499D] mansuetus sessor Christus a mansuetis portatur et sustinetur. Qua mercede? Sustinentes autem Dominum, ipsi haereditabunt terram (Psal. XXXVI). Terram utique lacte et melle manantem; ubi Christus Deus et homo videbitur in gloria sua: dulciter et jucunde in gloria glorificatae humanitatis; dulcius et jucundius, in gloria gloriosae divinitatis. Hanc tunc gloriam speculantes lacte et melle redundabunt; fluent enim rivi et lactis et mellis usque ad eos. Nam quomodo pervenirent ad eos, nisi fluerent? Quidquid eos delectabit in contemplata specie divinitatis, summae pulchritudinis, summaeque dulcedinis, dulce erit sicut mel. Tunc unicuique dicetur: Mel invenisti, comede quod satis est (Prov. XXV). Ibi enim plena erit satietas, cum de torrente voluptatis [Col. 0500A] replebuntur vasa misericordiae; cum servo dicetur: Intra in gaudium Domini tui (Matth. XXV), ut gaudio circumfusus, quocunque se vertat, in gaudio se inveniat, et gaudium circa se inveniat, et dicat: Haereditas mea super mel et favum (Eccli. XXIV). Tunc bonum erit ei mel, qui multum comederit, et contemplator majestatis non opprimetur a gloria. Interim vero non est bonum ei qui multum comedit; quia scrutator majestatis opprimetur a gloria. Satiabor, ait Propheta, cum apparuerit gloria tua (Psal. XVI). Sed unde satiabuntur, qui satiandi sunt? Si melle satiabuntur, unde fluet mel? De petra, inquit, melle satiavit eos (Psal. LXXX). Petra autem erat Christus (I Cor. X). Mel, ut aiunt, colligitur de floribus coelesti rore perfusis, propter quod secundum quosdam [Col. 0500B] dicuntur roscida mella, quasi de rore cadente collecta. Hinc et poeta dixit:

Protinus aerii mellis coelestia dona, (VIRGILIUS, Georg. IV, 1.)
sive dulcescat ros in floribus, sive flores ex rore, sive vicissim. Utinam nos flores simus, de illis quibus dicitur: Florete flores (Eccli. XXXIX); et de quibus dicitur: Fulcite me floribus (Cant. II), Et dulcescat in nobis, et nos in illo, ros Hermon, qui descendit in montem Sion, et conficiatur in nobis mel, quale invenitur in terra promissionis; quo nunc praegustato, et post plenius praegustando, gustantes et videntes, quoniam suavis est Dominus, experti dicamus: Quam magna multitudo dulcedinis tuae, Domine, quam abscondisti [Col. 0500C] timentibus te, perfecisti eis qui sperant in te (Psal. XXX). Non solum mel abundat in terra promissionis, abundat et lac. Habet autem lac sementinam carnis originem, quo mater parvulos consolatur et alit ad vitam, qui sine lacte non haberent vitam. Ad hoc autem Verbum caro factum est, et habitavit in nobis (Joan. I), ut potemur a lacte, et satiemur ab uberibus consolationis ejus. Propter quod dicitur: Quemadmodum mater consolatur filios suos; ita ego consolabor vos; et in Jerusalem consolabimini (Isai. LXVI). In illa nempe Jerusalem coelesti, ubi est visio pacis, ibi est lac consolationis. Quidquid enim delectabit manifestata gloria hominis Dei in Deo, blandietur intuentibus, et erit sicut lac, unde alantur ad vitam, et sine quo non haberent vitam illam, de qua dicit ad [Col. 0500D] Patrem, ipse qui est vita. Haec est autem vita aeterna, ut cognoscant te solum verum Deum, et quem misisti Jesum Christum (Joan. XVII).


Beati qui lugent, quoniam ipsi consolabuntur (Matth. V).

Sapientia Dei, et sapientia hujus mundi, circa rerum aestimationem judicia sua variant, et momenta rerum ad unius staterae momentum non ponderant. Sapientia enim mundi ea magni aestimat, quae sapientia Dei abjicienda et contemnenda reputat. Mundi quoque sapientia suo judicio reprobat, quae Dei sapientia pretiosa et magna judicat. Dei sapientia dicit: Beati pauperes spiritu, quoniam ipsorum est regnum coelorum (Matth. VI). Mundi sapientia dicit: Beati divites, quia nunc dominantur in orbe terrarum. Sapientia Dei dicit: Beati mites, quoniam ipsi possidebunt terram (ibid.). [Col. 0501A] Mundi sapientia dicit: Beati bellatores et immites, quoniam ipsi possident terram. Sapientia Dei dicit: Beati qui lugent, quoniam ipsi consolabuntur (ibid.). Sapientia mundi dicit: Beati qui rident, quoniam ipsi jam nunc consolantur. Sapientia mundi divitias et risum et gaudium praesentis vitae probat et laudat et amat, quia praesentem afferunt consolationem; paupertatem et luctum odit et damnat, quia praesentem desolationem habent. Dei sapientia vitae praesentis gaudia vana judicat et noxia, utpote vitiorum nutrimenta et impedimenta salutis. Paupertatem vero et luctum commendat et amat, tanquam purgatoria vitiorum, et interminabilis praeparativa felicitatis. Sapientia Dei et sapientia hujus mundi sic suis judiciis sese impugnant, ut vicissim sese judicent, et [Col. 0501B] ab invicem judicentur. Sapientia enim hujus mundi stulta est apud Deum; sapientia quoque Dei stulta est apud mundum. Verbum enim crucis pereuntibus stultitia est. Verbum autem paupertatis et luctus secundum quemdam modum verbum crucis est. Nam paupertas, sive luctus, quaedam crux est. Sapientia autem Dei justificata est a filiis suis, et filiis lucis. Filii autem hujus saeculi prudentiores sunt filiis lucis in generatione sua. Propterea filii saeculi et filii lucis vicissim sese stultos reputant et insanos. Illi enim respiciunt ad vanitates et insanias falsas; hi stultitiam praedicationis, per quam decrevit Deus salvos facere credentes, pro luce amant, quam animalis homo non percipit: stultitia enim illi est, et [Col. 0501C] non potest intelligere. Haec autem altercatio inter Dei sapientiam, et eam quae est hujus mundi, in cordibus multorum ipsius fidei fundamenta concutit, et in tantum invalescit, ut si fieri potest, moveantur etiam electi. Hinc unus justorum dicit: Mei autem pene moti sunt pedes; pene effusi sunt gressus mei, quia zelavi super iniquos, pacem peccatorum videns (Psal. LXXVIII). At cum intelligit in novissimis eorum, admiratur et dicit: Quomodo facti sunt in desolationem! subito defecerunt, perierunt propter iniquitatem suam (ibid.). Judicio Salomonis risus condemnatur, et luctus convivio antefertur. Risum, inquit, reputavi errorem; et gaudio dixi: Quid frustra deciperis? (Eccle. II.) Et iterum: Melius est ire ad domum luctus quam ad domum convivii (Eccle. VII). Haec Salomon: [Col. 0501D] ecce plusquam Salomon hic qui dicit: Beati qui lugent, quoniam ipsi consolabuntur (Matth. V). Luctum et luctum vanitas veritasque distinguit. Sunt qui lugent non lugenda, et ideo ipsi lugendi, quia vane lugent, sicut et vane credunt. Sunt qui pie et salubriter lugent, beati futuri, quod sic lugent, sicut ipse Dominus discipulis loquens ait: Amen amen dico vobis, quia plorabitis et flebitis vos, mundus autem gaudebit; vos autem contristabimini; sed tristitia vestra vertetur in gaudium (Joan. XV). Et Psalmista: Euntes ibant et flebant mittentes semina sua. Venientes autem venient cum exsultatione, portantes manipulos suos (Psal. CXXV). Hoc pio luctu quasi imbre gratiae coelestis rigantur semina nostra, ut compluta uberius surgant ad messem. Haec est pluvia [Col. 0502A] voluntaria, quam segregavit Deus haereditati suae. In hac valle lacrymarum, in qua nati sumus, copiosa nobis suppetit causa lugendi, ubi totum quod occurrit, aut quod intra nos est, aut extra nos est, vix aliud est, quam lugendi materia. Adeo toti miseri sumus, in miseria nati, in miseria usque modo educati, in miseria deinceps victuri, in miseria demum morituri. Intus miseria pleni, foris miseria circumdati. Hinc quidam. Repleta est, inquit, malis anima mea (Psal. LXXXVII). Et: Circumdederunt me mala, quorum non est numerus (Psal. XXXIX). Quid possumus inter haec mala, nisi gemere, plangere, et dolere mala, quae indesinenter sentimus; et desiderare bona, quae nondum sentimus? Aut si modicum quid boni forte sentimus, hoc ipsum nos admonet [Col. 0502B] miseriae nostrae, quod raro, quod tenuiter, quod non plene sentimus. Unde nobis haec miseria tam multa, tam magna, nisi quia peccavimus cum patribus nostris, injuste egimus, iniquitatem fecimus? Viae autem nostrae et iniquitates nostrae fecerunt haec nobis.



De prima causa lugendi.

Prima ergo lugendi causa est de malis commissis, et de bonis omissis. Mala quae commisimus quis dinumeret? Multiplicatae sunt, inquit, iniquitates meae super capillos capitis mei (Psal. XXXIX). Bona quae perdidimus quis dinumeret? Cogitavi, ait, dies antiquos, et annos aeternos in mente habui (Psal. LXXVI). Nam et hos et illos perdidimus, dies scilicet antiquos, in quibus conditus fuit Adam bonus et [Col. 0502C] beatus a Deo, ut posset nunquam mori, et annos aeternos, quibus donandus erat, si non peccasset, ut nunquam posset mori. Haec quidem nos in Adam. At nos in nobis quanta bona praeripimus nobis! Quanta bona potuimus facere, et non fecimus! Quot curricula temporum inaniter consumpsimus! Quam innumerabiles dies nobis male aut nihil agentibus fluxerunt, et in decursum labiles nos secum traxerunt! O ubi estis, fontes aquarum, ubi nunc estis, fontes lacrymarum, ut lugere queam damna vitae meae, et damna pariter innocentiae meae? Utinam aperiantur cataractae coeli desuper! utinam dirumpantur fontes abyssi magnae, et inundet diluvium aquarum multarum super terram cordis mei, ut dispereant qui habitant in ea, et proni in malum [Col. 0502D] omnes sensus mei ab adolescentia mea! Et ecce defecerunt in vanitate dies mei, et anni mei cum festinatione. Et quis consolabitur me, nisi qui contristatur sicut et ego, unus et ipse poenitens, qui dicit: Laboravi in gemitu meo? (Psal. VI.) Nam dum in his quae mundi sunt gauderem ludens et ridens, et variis successibus applaudens, dum id agerem, ne gemerem vel laborarem, sicut nunc expertus didici, vere tunc laboravi in gemitu meo. Nam quae labore et gemitu commutanda sunt, vera aestimatione quod valent hic sunt. Haec enim vere sunt, quod illis sunt, quibus obsunt. Haec nempe sera nox est, sero gementium: Lassati sumus in via iniquitatis et perditionis, et ambulavimus vias difficiles (Sap. V). Vulgo dici solet, parientis gemitus risus annotinus [Col. 0503A] Dum ego ambularem ubi volebam, agens quo gemerem, non tamen ut gemerem, sed magis ne gemerem, vae mihi, laboravi in gemitu meo. Nam quod cogitavi et volui, hoc labor est ante me. Tunc concepi dolorem et peperi iniquitatem: propter quod lavabo lectum doloris mei, in quo aeger jacui, et immundus secundum immunditiam mulieris parturientis. Lectus doloris caro infirma, delectatio mala, conscientia mala, qui mihi lavandus est per secreta noctis silentia, ubi Deus videt in abscondito, et per singula delicta. Et quia divisam gero conscientiam, tum de malis quae feci, tum de bonis, si quae feci; lectum conscientiae lavans, in quo aeger laboro, stratum conscientiae ubi mihi stravi, ut ibi requiescerem, lacrymis meis rigabo. Lavabo maculas vitae meae, rigabo sterilitatem animae [Col. 0503B] meae, si forte velut area compluta germinet. Nam innocentia pro parte malorum quae non feci, et conscientia mea pro parte bonorum quae feci, utraque mihi facta est infructuosa, per mala quae feci. Ubi mihi sternere, ubi requiescere volo, ibi dolendi materiam, et lacrymandi causam invenio. Nam per ea quibus corruptus non sum: Quid dico, ubi corruptus non sum? Ubi enim incorruptus sum? Nam incorrupta mea saepe sic existimo, ut magis ex his corrumpar. Quae dum cogito, apud memet, dico non sum sicut caeteri hominum, sicut ille vel ille; quia talis ego, et non ille. Et dum superius de me judico, saepe ambiguus sum, an plus dolere debeam incorrupta, quae sic elevant, an peccata mea, quae meticulose cogitata me humiliant



De secunda causa lugendi.
[Col. 0503C]

Cum peccata lugens lugeo, et de remedio poenitentiae consolationem quaero, adest et alia lugendi causa de tentationibus immissis, licet non admissis, quae me undique circumvallant et circumcingunt, ut non appareat, ubi exitus pateat. Nam millia tentationum insurgunt in me; aliae supra me, aliae intra me, aliae circa me, et omnes contra me; et cum una dereliquerit, mox alia apprehendit: et dum una cedit, altera succedit; et non est pax spiritui meo in medio earum. Nam quod video, quod audio, quod ago, quod cogito, quod volo, quod placet, quod displicet, denique totum quod vivo, tentatio mihi est, sicut scriptum est: Tentatio est vita hominis super [Col. 0503D] terram (Job VII). Inter has autem tentationes tam multas, tam malas, tam importunas, tam perplexas et inextricabiles, quibus me expedire non possum, saepe vita ipsa mihi taedio est, et dum consolationem quaero, magis eam invenio in sanctorum infirmitate, quam in propria virtute. Audio enim Paulum in medio tentationum ita coarctatum, ut clamare compellatur: Infelix ego homo, quis me liberabit de corpore mortis hujus? (Rom. VII.) O quanta consolatio Deo dispensante infirmitati nostrae provisa est! Nam infirmitates sanctorum interdum nos plus confortant, quam virtutes eorum. Virtutes desiderium accendunt, infirmitates spem erigunt. Cum Paulus, cui dictum est: Virtus in infirmitate perficitur (II Cor. XII), ipse de se dicat, Cum infirmor, tunc fortior sum [Col. 0504A] (ibid.). Possum et ego dicere: Cum Paulus infirmatur, ego fortior sum. Infirmitas ergo Pauli adjuvat me apud me, ut virtus ejus adjuvet me apud Deum, ut eripiat me a tentatione, animam meam de morte, oculos meos a lacrymis, pedes meos a lapsu.



De tertia lugendi causa.

Praeter mala, quae nostram vitam maculant, et mala quae nos ad culpam tentant, urgent nos alia, quae culpam purgant. Alia recte dixerim, quia alia sunt genera tentationum, quibus resistitur non consentiendo, alia genera passionum et tribulationum, quibus exercemur tolerando. Et quamvis in eisdem rebus plerumque tentemur ad culpam, et exerceamur ad poenam, aliud tamen est, quod timemus in tentatione, aliud quod dolemus [Col. 0504B] in tribulatione. Hic culpa in causa est, illic poena. Habent autem et haec mala, quibus scilicet tribulamur, taedia sua et lacrymas suas. Testis et Elias, qui projecit se subter umbram unius juniperi, et petivit animae suae, ut moreretur, dicens: Sufficit mihi, tolle animam meam (III Reg. X). Testis et Paulus, qui et ipse dicit: Supra modum gravati sumus, ita ut taederet etiam vivere (II Cor. I). Testis et Jonas, qui dicit: Irascor usque ad mortem (Jon. IV). Et de taediis sic dictum sit. Nam de gemitu vel lacrymis probat, qui dicit: Omnis creatura ingemiscit et parturit usque adhuc. Non tantum illa, sed et nos ipsi primitias spiritus habentes, et ipsi intra nos gemimus (Rom. VIII). Et Psalmista: A fortitudine manus tuae ego defeci in increpationibus, [Col. 0504C] propter iniquitatem corripuisti hominem (Psal. XXXVIII). Et de lacrymis adjungit: Exaudi orationem meam, Domine, et deprecationem meam; auribus percipe lacrymas meas (ibid.). Si autem hae lacrymae omnium justorum sunt, quomodo contrarium non est: Ibant gaudentes a conspectu concilii, quoniam digni habiti sunt pro nomine Jesu contumeliam pati? (Act. V.) Et quod Paulus dicit: In tribulatione gaudentes (Rom. XII); et quod Jacobus: Omne gaudium existimate, fratres, cum in varias tentationes incideritis? (Jac. I.) Sed qui infirmi sunt, in tribulationibus dolent, qui autem perfecti sunt, etiam de tribulationibus gaudent, quod virtutis est; et tamen dolent, quod infirmitatis est. Neque enim [Col. 0504D] nulla est infirmitas perfectorum. Nam virtus eorum in infirmitate perficitur (II Cor. XII). Miro siquidem modo Deus sanctos suos de infirmitate confortat, et de virtute humiliat. Hinc justus ait: Quia cinerem tanquam panem manducabam, et potum meum cum fletu miscebam (Psal. CI). Ac si diceret: Memoria infirmitatis et conditionis meae, qua me memini cinerem et pulverem, panis mihi est et refectio mea, confortans et roborans me; potus spiritualis laetitiae, quod me laetificat, non sine amaritudine est, quia gaudium dolore temperatum est. Si autem esset virtus sine infirmitate, esset et gaudium sine moerore. Nunc autem et infirmitas profecit ad virtutem, et hoc est, cinerem tanquam panem manducabam: et virtus humilitatis per infirmitatem, et [Col. 0505A] hoc est, potum meum cum fletu miscebam. Sic quidem sic fieri oportet. Nam modicum vinum nobis necessarium, propter frequentes infirmitates (I Tim. V). Et si vinum temperatum non esset, quis ebrius non esset? quis caput non doleret? quis spiritum vertiginis non haberet, quem miscuit Dominus in medio Aegypti? Expedit ergo, ut poculum fletu misceatur, ut gaudium moerore temperetur, ut virtus in infirmitate humilietur.



De quarta lugendi causa.

Si autem adeo grave est, quod nunc urget, ut lacrymas extorqueat, quanto magis lacrymas eliciat, quod in posterum terret? Illud enim aeternum est, hoc transitorium. Hoc vix, sed quoquomodo tolerabile, illud omnino intolerabile. Quis enim poterit [Col. 0505B] habitare cum igne devorante aut quis habitabit cum ardoribus sempiternis? (Isa. XXXIII.) Quid ergo mirum, si timor iste habeat luctum suum? Quis enim sapiens, et non desiderat exstinguere lacrymis ignem inexstinguibilem? In me transierunt, ait justus, irae tuae (Psal. LXXXVII). Hoc ad poenam transitoriam, quae nunc urget; et terrores tui conturbaverunt me (ibid.), hoc ad aeternam, quae plus terret. Et beatus Job: Sagittae, inquit, Domini in me sunt; quarum indignatio ebibit spiritum meum; et terrores militant contra me (Job VI). Quid dicit, Sagittae Domini in me sunt, hoc est in me transierunt irae tuae: quod dicit, terrores militant contra me, hoc est terrores tui conturbaverunt me. Hanc moeroris causam insinuat Propheta, cum dicit: [Col. 0505C] Poculum meum cum fletu miscebam; a facie indignationis tuae, quia elevans allisisti me (Psal. CI). Vide quae sit elevatio, et quae sit allisio. Homo ad imaginem et similitudinem Dei factus, qua rationis capax est, ideo et beatitudinis particeps esse potest. Haec est elevatio. Sed quia potest salvari, et damnari haec est allisio. At bruta animantia cum non possint salvari, nec possunt damnari, nec rationem tenentur reddere, quae non sunt nata rationem habere. Hae quatuor causae moeroris, prima de timore peccatorum quae fecimus; secunda de periculo tentationum quas sustinemus; tertia de pondere tribulationum, quo nunc urgemur; quarta de judicio damnationis, quo terremur; a Propheta, sed alio ordine nobis [Col. 0505D] insinuantur: Circumdederunt me dolores mortis, et torrentes iniquitatis conturbaverunt me. Dolores inferni circumdederunt me; praeoccupaverunt me laquei mortis (Psal. XVII). Dolores quippe mortis sunt dolores in morte et ante mortem. qui mortem indesinenter accelerant, et sicut praeambuli mortis eam semper nobis nuntiant. Responsum enim mortis habemus in nobis. Torrentes iniquitatis, inundantes impetus peccatorum, quae sicut torrentes in praecipitium semper vadunt, et nos secum trahunt. Dolores inferni, qui sint, ipso eorum nomine manifestum est. Laquei mortis tentationes sunt, quas more aucupis vel venatoris ad capiendas animas parat is qui tentat. Hae quatuor mensurae sunt, vel quatuor hydriae, quibus si addantur duae, erunt [Col. 0506A] sex hydriae, et lapideae, et singulae capientes metretas binas vel ternas, secundum purificationem Judaeorum (Joan. II). Judaei nempe sunt poenitentes et confitentes, qui suis lacrymis purificationem Judaeorum insinuant, quibus et potus datur in lacrymis in mensura (Psal. LXXIX). Et quoniam supplicia temporalia vel aeterna nobis metuenda sunt et lugenda, pro tentationibus admissis, et peccatis commissis, quae voluntate et opere fecimus, interdum autem et consuetudine, idcirco singulae istae hydriae metretas capiunt binas vel ternas. Et si sola voluntate quis peccat, et poenitentia compunctus inde lugendi causam assumat, nec his desunt metretae binae vel ternae. Nam appetitus et consensus et consentiendi delectatio si adhibeatur, [Col. 0506B] hunc vel illum numerum efficiunt. Lapide autem sunt, aut pro duritia cordis hactenus lapidei, aut pro firmitate melioris propositi, quae pie lugentibus necessaria est. Nam de duritia cordis per prophetam a Domino dicitur: Auferam cor lapideum de carne vestra (Ezech. I). De firmitate vero mentis dicitur: Posui faciem meam ut petram durissimam (Isa. L).



De quinta lugendi causa

Lacrymae autem nostrae ex praedictis quatuor causis obortae, amarae nobis semper sunt, vel sicut aquae insipidae, utpote quae de odio aut taedio dolore aut timore procedunt; et eorum sunt, quae nobis odio sunt, et taedio, dolori vel timori. His enim affectus erat, qui dicebat: Heu mihi, quia [Col. 0506C] incolatus meus prolongatus est! (Psal. CXIX.) Sed, sicut istae descendunt de odio malorum, sic quaedam sunt lacrymae dulciores, quae erumpunt ex desiderio bonorum. Bona autem nunc dicimus, ea quae spiritualia sunt, et bonum faciunt; vel aeterna sunt, et beatum faciunt. Utraque autem bona nobis desiderio sunt, et utrumque desiderium suas lacrymas habet. Saepe enim compungimur desiderio boni, quod nos justificet in via, saepe desiderio boni, quo beatificemur in patria. Utraque autem nobis a Deo repromissa sunt, et cum lacrymis et gemitibus inenarrabilibus postulanda. Hinc Propheta: Posuisti, inquit, lacrymas meas in conspectu tuo, sicut et in promissione tua (Psal. LV). Et: [Col. 0506D] Quando veniam, et apparebo ante faciem Dei? Fuerunt mihi lacrymae meae panes die ac nocte (Psal. XLI). Justitia autem nostra in affectu bonae voluntatis est, aut in affectu operis, sicut incipientibus, aut in usu bonae consuetudinis, sicut exercitatis. At pro singulis his sua merces speratur, desideratur et exspectatur. Ergo et hae hydriae singulae capiunt metretas binas vel ternas. Omnes autem hae lacrymae, quae de taedio malorum, sive ex desiderio bonorum manant, communes possunt esse bonis et malis. Nam pro omnibus his causis compunguntur boni, compunguntur et mali. Plorant boni, plorant et mali; sed salubriter boni, inutiliter mali. Nam Esau, ut Apostolus testatur, Cupiens haereditare promissionem, reprobatus est. Non enim invenit [Col. 0507A] locum poenitentiae, quamvis cum lacrymis inquisivisset illam (Hebr. XII). Et Judas poenitentia ductus retulit triginta argenteos (Matth. XXVII); et Balaam inutiliter ad justitiam compunctus est, dicens: Moriatur anima mea morte justorum; et fiant novissima mea horum similia (Num. XXIII). Mala itaque dolenda et timenda possunt mali dolere et timere; bona quoque spiritualia vel aeterna sperare et desiderare; et horum spe vel desiderio, illorum vero dolore et timore ad lacrymas usque compungi, tanto sterilius quanto inanius. Quia nulli sufficit mala lugere, et bona sperare vel desiderare, nisi adjiciat peccata relinquere, et errata corrigere, et bona quibus bonus fiat apprehendere. Aliud est enim bona haec sperare, vel desiderare, [Col. 0507B] aliud habere. Nemo siquidem solum sperando vel desiderando, vel se habere opinando bona, quibus bonus sit, sed magis haec habendo, bonus est. Multi enim poenitentiam et peccatorum veniam, quibus mali esse desinant, vel se habere putant; vel habere posse cum voluerint, sperant; sic charitatem et humilitatem, caeteraque bona, quibus boni fiant; sed vana est spes eorum, desiderium quoque et opinio eorum, et cor eorum vanum est. Propterea nonnunquam inutiliter compunguntur ad justitiam, sicut boni innoxie tentantur ad culpam. An non bonos se putant, qui de suis meritis superbius judicant, ut se cum Domino judicaturos confidant? De qualibus scriptum est: Cadent a latere tuo mille, et decem millia a dextris tuis (Psal. XC). Qui ergo [Col. 0507C] hujusmodi sunt, etsi in spe sua abundantius gaudeant; etsi desideriis et suspiriis et singultibus animae lacrymis fluant, alieni tamen sunt a promissione hac: Beati qui lugent, quoniam ipsi consolabuntur (Matth. V).



De peculiaribus bonorum lacrymis.

Spes autem justorum humilitate subnixa est, et desiderium charitate. De his autem, charitate scilicet et humilitate, quasi de fontibus Salvatoris, hauriuntur sanctarum aquae lacrymarum. Pie enim plorat, qui post culpam salubriter compunctus, et in timore Dei humiliatus, iniquitatem detestatur; et semper dolet fecisse, quod non consentit iterare. Hae sunt piae lacrymae, de quibus [Col. 0507D] Psalmista dicit: Exitus aquarum deduxerunt oculi mei, quia non custodierunt legem tuam (Psal. CXVIII). Pie plorat, qui desiderio spirituali et gaudio resolutus in lacrymas diffluit et liquescit, et recordatione desiderabilium suorum miro modo interius se effundit, ut dicere possit: Haec recordatus sum, et effudi in me animam meam; quoniam transibo in locum tabernaculi admirabilis usque ad domum Dei (Psal. LIV). Harum lacrymarum dulcedinem experta est illa amore languida, quia dicebat: Anima mea liquefacta est, ut dilectus locutus est (Cant. III). Bene, ut dilectus locutus est, quae dilectus est, quia locutus est. Cui enim dilectus est, mox ut locutus est, molliti sunt sermones ejus super oleum, et ipsi sunt jacula (Psal. LIV). Vide, si non [Col. 0508A] emollitur, si non liquefacta resolvitur ad sermones ejus quae amat, cum scriptum sit: Emittet verbum suum, et liquefaciet ea; flabit Spiritus ejus et fluent aquae (Psal. CXLVII). Dilecto ergo loquente et Spiritu flante, deliquescit quae amat, et fluunt aquae, quibus irrigatur hortus deliciarum, qui austro perflatur, ut fluant aromata illius. Et hae quidem lacrymae mellifluae sunt. Etenim coeli distillaverunt, stillicidia scilicet, quibus laetabitur germinans, et pluviam voluntariam, quam segre gavit Deus haereditati suae. Haec autem pluvia saepe a justis suspenditur, et cum habetur non retinetur; cum desideratur, non obtinetur. Saepe enim derelicti pulsante infirmitate et virtute omnino delitescente, amaritudine replentur, taedio afficiuntur, [Col. 0508B] in malis tabescunt, et in siti exardescunt, et prohibitae sunt pluviae de coelo; neque ros neque plus via cadit super eos; et nisi Deus adjuverit eos, paulominus habitare incipit in inferno anima eorum. Sed quid mirum, si justi ad horam quasi in infernum descendant, ubi absinthio et aqua fellis potantur cum scire expediat, unde sint liberandi, ut plus gratulentur liberati; et superabundet consolatio eorum ad gloriam Dei? Descendunt, inquit, usque ad abyssos; anima eorum in malis tabescebat (Psal. CVI). Sed nunquid obliviscetur misereri Deus? Absit! Nam cum spiritus Domini super mel dulcis spe et desiderio illius haereditatis, quae est super mel et favum, mentem justorum afflaverit, et sua in aestimabili dulcedine omnia viscera et secreta languentis [Col. 0508C] animae impleverit, tunc a superveniente gratia internae dulcedinis, intimaeque suavitatis, totum quod amarum est in laetitia cordis absorbebitur, et fluent aquae lacrymarum sicut rivi mellis. Et suggerente matre Jesu: Vinum non habent (Joan. II), aqua moeroris in vinum laetitiae convertetur; sed, cum impletum fuerit, quod Jesus praecipit, dicens: Implete hydrias aqua (ibid.). Prius enim oportet hydrias aqua implere, hoc est, corda nostra largis lacrymarum perfusionibus plenius satiare, et pro commissis digne satisfacere, et lugenda sufficienter lugere, et sic consolationem intimae devotionis, et gaudium in Spiritu sancto intra nos recipere, et tristitiam cordis nostri laetitia commutare. Nam [Col. 0508D] quia lugenda nondum digne deflevimus, ex hoc saepe devotionis detrimenta sentimus; et quia nondum solvimus quod debemus, id quod cupimus, tardius obtinemus. Sed cum potum dederit nobis Deus in lacrymis in mensura, adeptione bonorum quae anxie desideramus, multimoda in praesenti consolatione experiemur veram esse consolationem hanc: Beati qui lugent, quoniam ipsi consolabuntur (Matth. V). Magis autem hoc experiemur et in futuro, quando Deus omnem lacrymam absterget ab oculis sanctorum (Apoc. XXI); quando replebitur gaudio os nostrum, et lingua nostra exsultatione (Psal. CXXV), ad laudem et gloriam Domini nostri Jesu Christi, qui est super omnia Deus benedictus in saecula. Amen



Beati qui esuriunt et sitiunt justitiam, quoniam ipsi saturabuntur (Matth. V).
[Col. 0509A]

Multi pecuniam magis esuriunt, quam justitiam; nec ob aliud, nisi ut satientur, et satiati ducant in bonis dies suos. Beati enim reputantur, qui pecunia abundant, sicut scriptum est: Beatum dixerunt populum, cui haec sunt (Psal. CXLIII). Dixerunt, inquit, aliorum opinionem referens, non suam sententiam ponens. Nam juxta suam sententiam, dicit: Divites eguerunt et esurierunt (Psal. XXXIII). Eguerunt quidem, quia non sufficit eis quod habent; esurierunt vero, quia insatiabiliter appetunt quod non habent. Vera autem satietas non ex pecunia provenit, sed ex justitia. Est tamen quaedam satietas divitum, quia scriptum est: Saturitas divitis non [Col. 0509B] sinit eum dormire (Eccle. V). Verum haec saturitas superfluitas est utendi, non finis egendi; oppressio aegri, non exstinctio morbi; irritamentum vitii, non complementum desiderii. Inanis est ergo ista satietas, quae esurientes non reficit, quia nunquam sufficit. Haec est aqua de puteo Samariae, de qua scriptum est: Qui biberit ex hac aqua, sitiet iterum (Joan. IV). Esurientes, inquit, implevit bonis, et divites dimisit inanes (Luc. I). Qui sunt isti esurientes, qui bonis implentur, et ideo plene et bene satiantur, nisi hi de quibus scriptum est: Beati qui esuriunt et sitiunt justitiam? Aut quae est justitia, quae beatificat et satiat, nisi Christus, qui factus est nobis sapientia a Deo et justitia? Haec est nimirum [Col. 0509C] sapientia quae dicit: Qui edunt me, adhuc esurient; et qui bibunt me, adhuc sitient (Eccli. XXIV). Christus nobis factus est justitia, gratis nos justificans, gratis justitiam tribuens, et per justitiam in nobis manens, auctor muneris cum munere suo. Ipse cibus noster qui justitiam dat, et cibus noster est justitia quam dat. Hinc ipse, qui lapsus justitiam perdidit, et perditam deflevit, Oblitus sum, inquit, comedere panem meum (Psal. CI): et quia per poenitentiam reparari studuit, adjecit: Cinerem tanquam panem manducabam (ibid.). Cibus iste justorum est, quem nemo esurit, nisi qui comedit. Gustando enim esuritur, esuriendo gustatur, et cum plus gustatur, plus esuritur; cum plus reficit, plus dulcescit. Ita enim suo sapore allicit, ut semper in gustu crescat appetitus, [Col. 0509D] et sine fastidio continuetur gustus. Ergone insatiabilis est amor justitiae, sicut amor pecuniae? Si per incrementa justitiae semper invalescit et crescit esuries, quando finietur, et satietas quando invenietur? Respondeat Propheta, et dicat: Ego autem in justitia apparebo conspectui tuo; satiabor cum apparuerit gloria tua (Psal. XVI). Ergo esuries praesentis temporis est, satietas vero futuri, quando qui nunc esuriunt, saturabuntur. At qui sunt, qui nunc esuriunt? an omnes qui justitiam desiderant? an soli qui justitiam amant? Aliud nempe est, utcunque desiderare, aliud est amare. Verumtamen amor sine desiderio non est; at desiderium et ante amorem est.

Sunt enim nonnulli adhuc quidem mali, qui proponunt [Col. 0510A] et desiderant esse justi; sed tempus poenitentiae differunt, et initia conversionis suspendunt. Peccati enim delectatione vincti et victi, et peccandi consuetudine praegravati, adhuc amant quod non amare desiderant; et nondum apprehendunt ad quod suspirant. Ad justitiam enim compunguntur, sed jucunditatem peccati conplectuntur; malo adhaerent, et calore desiderii ad bonum fervent. Plus autem potest tenor mali ut mali sint, quam solus fervor boni, ut boni sint. Econtrario in bonis cum tentantur ad culpam, plus potest tenor boni quo justitiam retinent; quam inconsultus animi calor quo subito ad malum fervent. Habent semper boni tenorem boni, nunc cum fervore boni, nunc citra consensum cum fervore mali. Sunt nempe duae [Col. 0510B] concupiscentiae, in bonis ambae, et in malis ambae, concupiscentia carnis, et concupiscentia spiritus, quae sibi invicem adversantur. Caro enim concupiscit adversus spiritum, et spiritus adversus carnem (Galat. V). Concupiscentia carnis in bonis ad peccandum movetur, sed usque ad consensum peccati non promovetur: dominatur enim in illis concupiscentia spiritus. Sic et in malis compunctio ad justitiam sentitur, et ei non consentitur: dominatur enim in illis concupiscentia carnis. Aemulatio autem boni in malis cum proposito et desiderio melioris vitae quaedam gratia Dei est, sed gratia internae vocationis, et non justificationis. Justitia enim non solo affectu aestimanda est, sed consensu. [Col. 0510C] Quae, inquit Apostolus, participatio justitiae cum iniquitate? (II Cor. VI.) Non igitur justitiae consentit, nisi qui ab injustitia dissentit, nisi qui eam deserit, et incunctanter relinquit. Qui autem justitiae consentit, jam amare incipit, jam justitiam esurit, jam digne desiderat, nec omnino non habet quod desiderat, sed desiderat ut plus habeat. Jam pedem posuit in via recta, et in ea ad interiora dirigi desiderat, dicens: Utinam dirigantur viae meae ad custodiendas justificationes tuas (Psal. CXVIII). Jam ad illum pertinet vox illa justi: Concupivit anima mea desiderare justificationes tuas, in omni tempore (ibid.). Jam concupiscens et desiderans, et non contentus desiderii sui modo, concupiscit plus desiderare, anhelans ad perfectum, vel suspirans ad [Col. 0510D] profectum; ut bonum in se augeat, et in bono permaneat in omni tempore. Augetur autem justitia suis incrementis, et dispositis gradibus ordinatur, consensu, affectu, effectu, usu, habitu et fructu. Incipit enim justitia a consensu. Mens autem cum odium iniquitatis conceperit, et justitiae per amorem boni consentire coeperit, afficitur ad bene operandum. Et cum affectum sequitur effectus, bono opere delectata satagit bonis operibus assuescere; deinde consuetudinem perseverantia confirmare; et inter haec, et magis post haec, dulcissimum delectat justitiae fructum participare. Fructus autem justitiae simplex non est. Est enim fructus futuri temporis ipsa satietas quae hic repromittitur; est et fructus praesentis temporis quaedam praelibatio futurae dulcedinis, [Col. 0511A] quae in delectatione justitiae interim percipitur. De qua delectatione per Prophetam dicitur: In via testimoniorum tuorum delectatus sum, sicut in omnibus divitiis (ibid.). Futura autem satietas duas res desiderabiles complectitur, vitam aeternam, et laetitiam sempiternam. Justitia utramque acquirit et rependit. Nam de satietate vitae aeternae scriptum est: Longitudine dierum replebo eum (Psal. XC), haud dubium, quin justum. De satietate laetitiae sempiternae scriptum est: Inebriabuntur ab ubertate domus tuae: et torrente voluptatis potabis eos (Psal. XXXV), haud dubium quin justos. Justitia ergo, quae [Col. 0512A] vivificat et laetificat, cibus est et potus. Cibus est et panis vitae, cum vitam praestat, et in perpetuum conservat. Justitia enim acquisitio immortalitatis est. Potus est, et vinum laetitiae, cum laetitiam tribuit, et sine fine custodit. Beati ergo qui esuriunt et sitiunt justitiam; et beati qui desiderant vivere et laetari, non in hoc saeculo, sed in Christo. Consequentur enim satietatem, quando replebit in bonis desiderium eorum Dominus noster Jesus Christus, qui est super omnia Deus benedictus in saecula. Amen.



TRACTATUS DECIMUS
[Col. 0511]

Pone me ut signaculum super cor tuum, ut signaculum super brachium tuum; quia fortis est ut mors dilectio, dura quasi infernus aemulatio (Cant. VIII).

[Col. 0511B] Amans nos Deus, et amari desiderans, signaculum formavit, habens imaginem amoris insculptam, quo cor nostrum pressius signavit, ut coimaginatum similitudinem imaginis in se exciperet, et configuraliter exprimeret. Signaculum intellige, tum in eo quod signat, tum in eo quod signatur. Nam eo quod signat, dicit Apostolus ad Romanos: Abraham signum accepit circumcisionis, signaculum justitiae fidei, quae est in praeputio (Rom. IV). De eo vero quod signatur, idem dicit ad Corinthios: Signaculum apostolatus mei vos estis in Domino (I Cor. IX). Et ad angelum divinae similitudinis decore insignem per prophetam dicitur: Tu signaculum similitudinis, plenus sapientia, et perfectus decore, in deliciis paradisi Dei fuisti (Ezech. XXVIII). Christus autem et signat [Col. 0511C] et signatus est. Hunc enim Pater signavit Deus. Hunc Pater sanctificavit, et misit in mundum. Hunc Pater singulari gratia a caeteris discrevit. Talis enim decebat, ut esset nobis pontifex, sanctus, immaculatus, impollutus, segregatus a peccatoribus, et excelsior coelis factus (Hebr. VII). Per hunc et nos signavit Deus, sicut scriptum est: Signatum est super nos lumen vultus tui, Domine (Psal. IV). Signavit autem in die conditionis nostrae, quando nos ad imaginem et similitudinem suam formavit. Signavit in die redemptionis nostrae, quando nos secundum suam imaginem reformavit. Iniquitas quippe et mors inter Deum et hominem diviserunt. Deus autem odit iniquitatem, et homo mortem. Homo [Col. 0511D] intantum odit mortem, inquantum diligit vitam. Quid autem in vita dulcius est ipsa vita, quidve amabilius? Quid morte amarius, quid odibilius? Quid igitur iniquitate detestabilius, per quam vitae jucunditas est perdenda, et moriendi necessitas est nobis imposita? Quid magis amari potest quam vita, maxime autem immortalis vita, et promissor et largitor ipsius Deus fons vitae et ipse vita? Justitia autem, sicut scriptum est, acquisitio immortalitatis est. Proinde justitia diligenda est, non minus quam vita, per quam acquiritur, et sine qua [Col. 0512B] non retinetur immortalis vita. Homo autem ab initio quodammodo immortalis erat, ut per justitiam conservatam posset non mori, in hac parte, sed ex parte Deo similis; nunc autem similis jumentis insipientibus pro conditione moriendi, sed inferior obligatione peccati, et periculo pereundi, eisdem tanto nunc abjectior, quanto prius dignior. Iniquitas ergo aeque odibilis est, ut mors, et magis quam ista mors. Expedit enim magis mori, quam peccare. Peccatum stimulus est mortis, et aculeus usque ad interitum vulnerans. Stipendium peccati mors est, et merces iniquitatis perditio. Peccatum injuria Dei est, in provocationem zeli, judicium mortis, sententia Dei est in condemnationem peccati. Homo vero peccator juste morti addicitur, et [Col. 0512C] multis miseriis iram Dei expertus, vix de dilectione Dei vel tenuiter sperare poterat. Potuit enim ei sua cogitatio suggerere, ut diceret: Quomodo me credam a Deo diligi, qui sic me affligit? Quid boni ab eo sperem, qui indignationem suam super me effudit, et nec a morte mihi pepercit? Si me diligeret, non sic suo judicio me premeret; non in ira sua misericordiam contineret, sed indignationem quam demerui remitteret, veniam donaret, et a decreto mortis me absolveret. Visus quippe est Deus hominem odisse, cum iram inferret, cum sententiam mortis in eum ferret. Visus est dilexisse, cum per abolitionem peccati et mortis mortem sufferret. Mors ergo signum odii et amoris exstitit; sed odii [Col. 0512D] adversus culpam, quam homo commisit; amoris erga naturam, quam Deus condidit. Per mortem homini illatam effudit Deus iram et indignationem suam super omnes gentes, sicut scriptum est: Calcavi eos in furore meo; et conculcavi eos in ira mea (Isa. LXIII). Per mortem pro homine susceptam effudit Deus misericordiam et dilectionem suam super omnes gentes, sicut scriptum est: Deus noster Deus salvos faciendi, et Domini Domini exitus mortis (Psal. LXVII). Ergo mors ira est et misericordia; judicium et beneficium, condemnatio et absolutio, [Col. 0513A] indignatio et reconciliatio. Deus autem reparationis nostrae remedium sic dispensavit, et sic temperavit ut furorem suae indignationis converteret in sacramentum redemptionis, et auxilium liberationis. Unde et dicit: Salvavit mihi brachium meum; et indignatio mea ipsa auxiliata est mihi (Isa. LXIII). Ergo ut omne os obstruatur, et subditus fiat omnis mundus Deo, non dicat nunc omnis homo: Non me diligit Deus, qui mihi a morte non parcit; sed dicat potius, et obstupescat: O quam me diligit Deus, qui ut mihi parceret, sibi a morte non pepercit! Comparemus ergo mortem cum dilectione; et apparebit, quia fortis est ut mors dilectio. De fortitudine mortis quis dubitet? Quae vis, quae potestas, quae dignitas, quae nobilitas, quae sapientia, quae prudentia, [Col. 0513B] quae ars, quae fraus, ei obsistere potest?

Omnes debitores suos repetit, ab omnibus vectigal exigit, omnes involvit, nemini parcit, ubique terrarum regnat, omnes aequat, omnibus imperat, et expugnatores urbium ipsa inexpugnabilis expugnat. Hujus rei testes sunt, quotquot dormierunt in pulvere terrae, et sepulcra mortuorum ipsa sunt testimonia hujus veritatis. Quique potentissimi et reges et principes, qui dederunt terrorem suum in terra viventium, et ipsi experti sunt, quid mors possit. Omnes mundi sapientes, qui astra coeli contemplati sunt, qui menses et dies supputabant, subito casu mortis praeventi sunt, et in astutia sua comprehensi. In hoc autem gemina apparet fortitudo mortis, quodque potuit omnes rapere vel capere, potuit et [Col. 0513C] omnes tenere, et non erat, qui de manu ejus posset eruere. Dilectio autem, qua nos dilexit Deus, vincula quibus mors a se captos constringebat, sua virtute dissolvit, ut non valeat nisi ad horam retinere, quos ad horam permittitur invadere. Christus enim resurrexit primitiae dormientium, fiduciam nobis resurgendi sacramento, et exemplo, et testimonio suae resurrectionis, et verbo suae promissionis confirmans

Fortis est mors, quae nos munere vitae valet destituere. Fortis est dilectio, quae ad usum melioris vitae valet restituere. Fortis est mors, quae nos exuviis hujus corporis potens est spoliare. Fortis est dilectio, quae mortis spolia potens est diripere, nobisque [Col. 0513D] resignare. Fortis est mors, cui non valet omnis homo resistere. Fortis est dilectio, ut ipsam valeat triumphare, aculeum ejus obtundere, contentionem sedare, victoriam confundere. Erit enim quando insultabitur, quando dicetur: Ubi est mors aculeus tuus? Ubi est mors contentio tua? (I Cor. XV.) Fortis est ut mors dilectio, quia mors mortis est Christi dilectio. Propter quod dicit: Ero mors tua, o mors; morsus tuus ero, inferne (Ose. XIII). Dilectio quoque, qua a nobis diligitur Christus, et ipsa fortis est ut mors, cum sit ipsa quasi quaedam mors, utpote veteris vitae exstinctio, et vitiorum abolitio, et mortuorum operum depositio. Haec autem dilectio nostra ad Christum, quaedam vicissitudo est, quamvis impar dilectionis ipsius quoad nos, et [Col. 0514A] coimaginata similitudo. Ipse enim prior dilexit nos, et per exemplum amoris quod nobis proposuit, factus est nobis signaculum, quo efficiamur conformes imaginis ipsius, imaginem terreni deponentes, et imaginem coelestis portantes, sicut dilecti sumus, sic et eum diligentes. In hoc enim nobis relinquit exemplum, ut sequamur vestigia ejus (I Petr. II). Propter quod dicit: Pone me ut signaculum super cor tuum (Cant. VIII). Ac si diceret: Ama me, sicut amo te. Habe me in mente tua, in memoria tua, in desiderio tuo, in suspirio tuo, in gemitu et singulte tuo. Memento, homo, qualem te fecerim, quantum creaturis caeteris te praetulerim; quali dignitate te nobilitaverim, quomodo gloria et honore te coronaverim, quo modo paulo minus ab angelis te minoraverim, [Col. 0514B] quomodo sub pedibus tuis omnia subjecerim (Psal. VIII). Memento, non solum quanta tibi fecerim, sed quam dura, quam indigna pro te pertulerim; et vide, si non inique agis contra me, si non amas me. Quis enim te sic amat, ut ego? Quis te creavit, nisi ego? Quis te redemit, nisi ego? Quis defensor vitae tuae periculum duelli subiit, nisi ego? Ut ergo vicissitudinem amoris mihi rependas, exere brachia, vires exerce; pone me ut signaculum super brachium tuum. Pugna pro me, sicut ego pro te. Ne mihi simulatoria adulatione blandiaris, ut dicas: Domine, amo te. Si amas, ostende, quia amas. Ama, non verbo et lingua; sed opere et veritate. Ego vici mundum, pugnans pro te; sed adhuc mundus et [Col. 0514C] princeps mundi adversatur tibi, adversatur et caro, ut cum his pugnes pro me, magis autem pro te. Tuum enim periculum vertitur, pugna est de anima tua, de salute tua; nec vinci poteris, nisi ex te; nec vincere, nisi ex me. Proinde non confidas in te, sed in me. Non enim in gladio tuo obtinebis hostem, et brachium tuum non salvabit te; sed dextera mea, et brachium meum, et illuminatio vultus mei. Si posueris me quasi signaculum super brachium tuum, tibi victoria cedet. Sic pugna, non quasi aerem verberans; castiga corpus tuum, et in servitutem redige (I Cor. IX); ab omnibus abstine, sicut qui in agone contendit. Si tibi durum videtur hoc, quid accusari potes contra me? Et ego custodivi vias duras. Si me velis aemulari, scito, quia dura est [Col. 0514D] sicut infernus aemulatio. Oportet bibere calicem, quem ego bibi. Ego sitivi, et ego bibi, ego mortem gustavi, ego ad inferna descendi; sed solutis doloribus inferni, resurrexi. Si tu per aemulationis studium volens me imitari, te senseris gravari, et quasi in inferno cruciari, hoc est quod a te exigo, hoc est quod moneo, hoc est quod consulo, ut ad modicum crucieris, quasi in inferno, ne sine fine crucieris in inferno. Aemulatio enim quasi infernus est, similis loco poenali; sed haec est via, quae ducit ad introitum regni. Oportet enim haec pati, et sic ad vitam ingredi.

Hinc et martyres veri mei aemulatores, nunc comparticipes regni; sed prius, abjectis corporibus et ossibus suis super terram morte, et prius morte contumelia affecti, dicentes: Dissipata sunt ossa [Col. 0515A] nostra secus infernum (Psal. CXL). Vide quomodo me amaverunt, qui me secus infernum sequi voluerunt et ab inferno deglutiri noluerunt. Si adversa pateris, et ob hoc aestimatione aliorum peccator et inferno proximus reputaris; habes, ut mecum dicere possis: Repleta est malis anima mea, et vita mea inferno appropinquavit. Aestimatus sum cum descendentibus in lacum (Psal. LXXXVII). Pone me ut signaculum super cor tuum, ut me tota virtute diligas; pone me super brachium tuum, ut quae mihi placita sunt, tota dilectione perficias. Pone me super cor tuum, per affectum amoris; pone me super brachium, per effectum operationis. Habe me in exemplum et adjutorium pure sincereque diligendi; in exemplum et adjutorium bene operandi, et fortiter patiendi. Pone me super cor tuum, super omne quod cogitas, quod [Col. 0515B] amas, quod tibi cordi est; ut omne quod charum est postponas, et me semper superponas, et me semper plus diligas; non solum quam quod extra te est, sed et plusquam quidquid intra te est. Denique plusquam te, ut te diligas propter me, non solum me propter te. Sit amor tui secundum me in summo cordis, sit amor mei supra summum cordis. Quoniam autem probatio dilectionis exhibitio est operis, pone me super brachium tuum. Sic pugnes, sic te exerceas operando pro me, ut opereris ex me. Ego sim spes tua, ego fiducia tua, ego fortitudo tua, ego patientia tua. Mihi dicas: Domine, spes mea a juventute mea (Psal. LXX). Mihi dicas: Diligam te, Domine, fortitudo mea (Psal. XVII). Mihi dicas: [Col. 0515C] Quoniam tu es patientia mea (Psal. LXX). Mihi dicas: Deus meus, misericordia mea (Psal. LVIII). Ne ponas carnem brachium tuum, sed mihi dicas: Esto brachium nostrum in mane, et salus nostra in tempore tribulationis (Isa. XXXIII). Dilectionem exigo de corde tuo, in his quae intus sunt, aemulationem, in his quae foris sunt. Sed ut scias an vera sit dilectio, fortitudinem animi attende; quae enim fortis non est et ut mors, vera dilectio non est. Attende primum ad dilectionem meam erga te, et mortem meam pro te. Cum ponerem animam meam pro te, non persequentium malitia vel potentia, non mortis violentia animam meam extorsit me invito, sed charitas ipsa me compulit, ipsa coegit, ipsa mihi vim fecit. Quod potuit in aliis mors, hoc in me potuit [Col. 0515D] dilectio, cui obsecuta est mors. Vide et in caeteris quid possit mors, quid possit dilectio, ut scias quia fortis est ut mors dilectio. Mors dividit charissima nomina, foederaque junctissima, dividit et dilectio. Qui enim reliquerit domum, vel fratres, aut sorores, aut patrem, aut matrem, aut uxorem, aut agros, propter nomen meum, centuplum accipiet, et vitam aeternam possidebit (Matth. XIX). Dividit mors animam et carnem, dividit et dilectio. Qui enim non odit animam suam, non potest meus esse discipulus (Luc. XIV). Aemulatio vero in iis quae foris sunt non apparet; quia vera est, si dura non est. Potest enim in prosperitate fingere, qui mecum non permanet in tentatione. Fortitudo ergo animi in divisione affectuum, [Col. 0516A] signum est dilectionis, quae intus est. Duritia vero tribulationis signum est aemulationis, quae foris est. Haec sunt signa a signaculo impressa. Domine, qui dicis: Pone me ut signaculum super cor tuum; fac quod jubes. Unde enim mihi, ut te ponam super cor meum? Quomodo hoc possum? Verumtamen nisi hoc aliquo modo possem, sic tamen quasi per te, non mihi diceres: Pone me. O dignatio tua, Domine! o dignitas et libertas mea, Domine! Non dedignaris enim a servo tuo poni super cor servi tui! et me tam dignum reputasti, et liberum arbitrium mihi dedisti, quo possem reprobare, quidquid tibi displicet, et eligere bonum, quod tibi placet, et per electionem boni tibi placere vel adhaerere, te participare, te in me habere, te supra me, sicut dignus es, amare! Aufer a me, Domine, cor [Col. 0516B] lapideum, aufer cor coagulatum, aufer cor incircumcisum; da mihi cor novum, cor carneum, cor mundum! Tu cordis mundator, et mundi cordis amator, posside cor meum et inhabita, continens et implens, superior summo meo et interior intimo meo! Tu forma pulchritudinis et signaculum sanctitatis, signa cor meum in imagine tua; signa cor meum sub misericordia tua, Deus cordis mei, et pars Deus mea, in aeternum (Psal. LXXII). Amen.



De miseria et egestate hominis ob culpam

Homo per culpam inobedientiae discedens a eo, reatus sui justissimam poenam luit. Deficiens enim ab incommutabili Deo, deficit et ipse in se, et per suos deficiendi gradus veterascit jugiter et senescit, [Col. 0516C] donec novissima morte dissolvatur. Quod enim antiquatur et senescit, prope interitum est. Recedens homo a Deo, qui semper est unus et idem, divisus est ab ira vultus ejus; divisus autem in se, ne sibi sit semper unus et idem. sed semper alius atque alius, et impleatur illud quod scriptum est: Stultus ut luna mutatur (Eccli. XXVII). Ita enim a se dissidet et distat; ita dissentit et discordat, ut vix alter alteri magis contrarius queat inveniri, quam unus homo ipse sibi. Vult enim et non vult; idem vicissim odit et amat, tractat et retractat, probat et damnat, quaerit et abjicit, curat et negligit. Saepe post coeptum negotium coepti taedet, post factum facti poenitet; vota sua et desideria, studia et consilia, cogitationes et affectiones et intentiones, quasi semper [Col. 0516D] sibi displicens, multipliciter mutat, et in his omnibus ipse mutatur. Sane, vir duplex animo inconstans est in omnibus viis suis (Jac. I). Quaenam est pax misero homini in tanta mutationum vicissitudine, in tanta inconstantis animi levitate? Non est pax impio, dicit Dominus (Isa. LVII). Perversus animus Deo sibique contrarius ipse sibi tortor est et tormentum; poenas a se semper exigit, et semper solvit; et qui Deo adversatur per reatum culpae, quasi Dei minister est in exactione poenae. Vide, quomodo mali ab ira vultus Dei divisi sunt, qui etiam sibi in tantum adversantur, ut sese persequantur, quantum Deo contrarii, tantum etiam sibi, ut qui in sua voluntate pacem non inveniunt, quia in voluntate Dei offendunt. [Col. 0517A] Sed nunquid soli mali divisi sunt? Quid mens justi, quae in rerum temporalium dispensatione occupata est, et multitudine curarum distenta, et ideo Deo minus intenta, nonne et ipsa divisa est? Nonne ad Martham dicitur: Martha, Martha sollicita es et turbaris erga plurima? (Luc. X.) Quid sibi vult ista congeminatio? Anne satis non erat dicere semel, Martha; nisi per repetitionem diceretur, Martha, Martha? An divisionem significat ista repetitio? Martha, inquit semel, et iterum Martha. Martha certe divisa, Martha sollicita, Martha turbata; turbata per providentiam futuri temporis, turbata per curam instantis necessitatis. Sollicita es, et turbaris erga plurima. Plurima quidem turbant, miseri enim hominis plurimae sunt necessitates. Miseriae quippe [Col. 0517B] semper necessitas cohaeret, et semper indiget qui miser est. Necessitates vero hominis tam multae sunt et variae, tam inextricabiles et perplexae, ut in tota vita hominis expediri nullatenus possint. Rerum et temporum indefessa mutatio semper novam affert necessitatem, novamque parit sollicitudinem; et dum una necessitas decedit, altera succedit. Altera enim necessitas alteram ad se trahit; et, dum sequens extrudit praecedentem, ipsa se intrudit in alteram sequentem; et, dum uni occurritur et succurritur, alia mox suboritur. Sicut qui mutuum ab alio accipit, et alii solvit, inde se obligat, unde se liberat. Sic in tota vita hominis dum nodus necessitatis solvitur, alius stringitur; et miser homo qui se semper solvere nititur, semper seipsum ligare ingeniose [Col. 0517C] molitur. Viae siquidem hominis stratae sunt spinis. In hunc modum necessitas semper fugitur, et semper offenditur; et pro vitanda necessitate abundantia semper quaeritur, et egestas invenitur. Nam de ipsis divitibus, qui in multitudine divitiarum suarum gloriantur, quid aliud sentiendum est, nisi quod Scriptura loquitur: Divites eguerunt et esurierunt? (Psal. XXXIII.)

Semper enim qui multa habent, multis indigent; et ubi sunt multae divitiae, multi sunt qui comedunt [Col. 0518A] eas; et saepe qui extorquent ab invitis, similia patiuntur inviti; saepe et nolentes dant, quae accipiunt a nolentibus. At qui divitias habent, nec dispensant, quia eas semper servatas esse volunt, ne egeant, hi magis egent; quia et his quae habent, et his quae non habent, aeque egent. Morbus enim illorum suo remedio semper augetur, et irremediabilis est eorum necessitas, quorum inexplebilis est cupiditas. Necessitates has, quas patiuntur homines miseri et miserabiles, facit amor rerum non necessariarum; qui in multis non necessariis consolationem quaerunt et non inveniunt. Porro unum est necessarium (Luc. X). Vere unum est necessarium, sine quo nihil est necessarium, unum summum et commune bonum. Hoc unum omnibus potest sufficere, sine quo non [Col. 0518B] omnia uni possunt sufficere. Propter hoc unum Petrus reliquit omnia, ut in uno haberet omnia, ne carens uno, nec unum haberet, nec omnia. Unam, inquit, petii a Domino, hanc requiram (Psal. XXVI).

Qui hanc unam inquirit, non minuetur omni bono. Qui hanc unam non habet, seipso caret, et inops mentis nec rationem suam possidet, nec cor suum in potestate sua habet. Qui autem mentis inops est, quid habet, cum seipsum non habeat? Si vero is qui Deum non habet, cum seipsum non habeat, vera ratione nihil, nisi peccata habet; miro Dei judicio agitur, ut iniquus, qui sua aestimatione multa habet ibi vere sit vacuus, ubi sibi videtur plenus; et unde sperat abundantiam, inde patiatur egestatem. Non [Col. 0518C] potest solvi Scriptura, quae de Deo loquitur, dicens: Esurientes implevit bonis et divites dimisit inanes (Luc. I). Et alibi Scriptura de divitibus dicit: Dormierunt somnum suum, et nihil invenerunt omnes viri divitiarum in manibus suis (Psal. LXXV). Si divites dormiunt somnum suum, et somniant se multa habere in manibus suis, nihil tamen divitiarum habentes; etsi vana opinione deluduntur, ut bonos se aestiment, cum miseri sint, nunquid sane mentis sunt?



TRACTATUS UNDECIMUS
[Col. 0517]

De verbis Apostoli, Vetus homo noster crucifixus est, etc.

[Col. 0517D] Vetus homo noster crucifixus est, ut destruatur corpus peccati, ut ultra non serviamus peccato (Rom. VI). De triplici cruce: Christus passus est pro nobis, relinquens nobis exemplum, ut sequamur vestigia ejus (I Petr. II). Passus est autem in cruce, ut per mysterium crucis virtus patientiae confirmetur in nobis. Nos etenim pati oportet, ut digna factis recipiamus. Unde et nobis crux portanda imponitur a Christo, qui ait: Qui vult venire post me, abneget semetipsum, et tollat crucem suam, et sequatur me (Luc. IX; Matth. XVI). Suam, inquit, crucem tollat, non meam. Est enim crux Christi corpore dedicata, quam solus Christus ascendit, solus inter mortuos [Col. 0518D] liber; qui nec peccato obligatus, nec debito mortis astrictus erat: in quo is qui habebat mortis imperium, nihil omnino habebat; sed oblatus est, quia ipse voluit (Isa. LIII). Crux itaque Christi crux innocentis est et justi, non per crucem mundati aut justificati, sed per crucem mundantis et justificantis. Est alia crux, non hominis Dei, sed hominis rei, murmurantis et impatienter patientis. Est adhuc alia crux hominis rei, sed poenitentis et confitentis et audientis: Hodie mecum eris in paradiso (Luc. XXII). A necessitate crucis tollendae nemo absolvitur, nemo excusatur. Portant mali crucem suam: Multa enim flagella peccatoris (Psal. XXXI). Portant et boni crucem [Col. 0519A] suam: Multae enim tribulationes justorum (Psal. XXXIII). Portant mali crucem suam, nonnunquam volentes, et laeti, et hilares. Nam pro rebus vanis, quas vanissime amant, quaerendis, augendis, conservandis, sponte suscipiunt labores multos et magnos, tribulationes multas et malas. Sed quia malunt pati pro mundo, quam pro Christo, inanis est eorum patientia; et apud Deum nec nomen meriti habent, nec spem praemii. Contritio enim et infelicitas in viis eorum, et vias pacis non cognoverunt (Rom. III). Hi quidem felices essent, si converterent ad veritatem, quod disponunt ad vanitatem. Nunc autem sponte miseri sunt: et tanto miseriores, quanto se aestimant beatiores. Nam quia beatos se putant, miseriam quam sponte perferunt, non vitant, [Col. 0519B] sicut Ephraim vitula docta diligere trituram (Ose. X). Propter spem inanis paleae diligit vitula laborem triturae. Recte assimilatur generatio haec jumentis insipientibus, equo et mulo, quibus non est intellectus; quorum maxillae in camo et freno constringuntur, quia non approximant ad te, Deus, qui in ignem dejicies eos in miseriis non subsistent (Psal. XXXI). De miseriis ad miserias currunt, et suppliciis supplicia mereantur. Tu, Domine, servabis nos, et custodies nos a generatione hac in aeternum (Psal. XI). Portant mali nonnunquam crucem suam in angaria. Flagellati enim a Deo contra stimulum calcitrant et murmurant, suo judicio sese excusant, et Dei justitiam accusant, et sicut serpentes pressi queruli sibilant; aliis qui similia non [Col. 0519C] patiuntur, meliores se judicant, et talibus flagellis indignos se aestimant. De qualibus scriptum est. Praecordia fatui, sicut rota plaustri (Eccli. XXXIII); fenum portat, et murmurat. Murmuratio plaustri onus non relevat, murmurat, sed nihilominus portat. Sic et fatuus onere tribulationis pressus per impatientiam ipse sibi sarcina est; et vere fenum est, quod hodie est, et cras in clibanum mittitur (Matth. VI). Fatuus fatua loquitur, et os stultorum ebullit stultitiam. Quid autem stultius est, quam in adversis sese extollere, et in coelum os suum ponere, et in ipsa infirmitate infirmitatem suam non cognoscere, et ira Dei iram provocare? Quanto rectius annuntiant, qui cum beato Job dicunt: Sicut [Col. 0519D] Domino placuit, ita factum est; sit nomen Domini benedictum? (Job I). De talibus scriptum est: Adhuc multiplicabuntur in senecta uberi, et bene patientes erunt, ut annuntient, quoniam rectus Dominus Deus noster et non est iniquitas in eo (Psal. XCI).



De veteri homine terreno, carnali, animali.

Crux quam portant mali, sive nolentes, sive volentes a sinistris est; crux digna cruce dignis. In hac cruce vetus homo crucifigitur. Apostolus enim de cruce Christi praelocutus, subintulit: Vetus homo noster simul crucifixus est (Rom. VI), ostendens simul cum Christo, hoc est pro Christo, veterem hominem crucifigendum esse. Vetus homo quis est, nisi ille qui ait: Inveteravi inter omnes [Col. 0520A] inimicos meos? (Psal. VI.) Qui sunt inimici ejus, inter quos veteravit, nisi domestici ejus? Novus certe homo eosdem habet domesticos et amicos, qui sunt cives sanctorum et domestici Dei. Nam et ego inveteravi inter omnes inimicos meos. Nec solum inimicos illos loquor, qui extra me sunt, inter quos habitavi cum habitantibus Cedar; sed illos inimicos magis nunc dico, qui in me sunt, qui inhabitant terram cordis mei, et terram carnis meae. Nam Chananaei, et Jebusaei, et Pherezaei habitant ibi, et inimici facti sunt mihi. Et ego ipse tanquam homo malus et vir iniquus, mihimetipsi inimicus sum, ut recte sicut pro me, ita et contra me orare possim, et dicere: Eripe me Domine, ab homine malo, a viro iniquo eripe me (Psal. CXXXIX). [Col. 0520B] Eripe me Domine a me. Non est enim, Domine, quem timere debeam post te, quantum me. Quis enim ita insidiatur animae meae, ut ego? Quis ita adversatur saluti meae, ut ego? Quis ita ingeniosus est in exitium meum, ut ego? Qui ita seductorie blanditur mihi, ut peream, sicut ego? Quis ita quaerit animam meam, ut auferat eam? Quis pretium meum cogitat repellere? Quis, Domine, praeclaram illam haereditatem a te repromissam, molitur mihi auferre, ita ut ego? Quis odit animam meam odio iniquo, plusquam ego? Et ego quidem gratis. Quid enim mihi mali fecisti, anima mea? Tuum est, quod vivo; tuum est, quod audio; quod video, quod vigeo, quod valeo; tuum est, quod sentio, quod intelligo, quod sapio; si tamen sapio, [Col. 0520C] et non magis desipio. Nonne ingratus sum, nonne malignus, et malevolus sum, quia iniquitatem diligo, et te odi? Qui enim diligit iniquitatem, odit animam suam (Psal. X). O anima mea, nonne iniquitas magna est, si ego odi te diligentem me? Quod si odi te, quomodo non odi me? Nonne tu es anima mea, et vita mea, imo quid es nisi anima mea, et vita mea? Quo jure possum te non amare, vita mea, et unica mea? Vae mihi, si mea culpa peritura es semper, et ego semper tecum. Si peritura es, cui rectius imputare possum, quam mihi? Si periturus sum ego, quod avertat Deus, cui imputem, mihi, an tibi? Si mihi, et tibi, vae pariter et mihi et tibi. Si culpa tua malus sum, et dignus perire, qua ratione [Col. 0520D] possum amare te causam perditionis meae? Si sic mihi futurum erat, melius mihi esset si natus non fuissem. Quid mihi consilii superest, antequam peream, ut non peream? Nam si semel periero, quod absit! quid ultra potero, nisi tantum perire? Domine Deus, ex tunc ira tua; ex tunc non est consilium, non est prudentia, non est sapientia, non est ratio; perire perseverabit, quem semel perire contigerit. Scio quid faciam, antequam peream, imo ne peream. Clamabo ad Deum Altissimum, Deum qui benefecit mihi (Psal. LVI). Altissimus est Deus, et ego in profundo sum iniquitatis; clamore valido opus est, alioqui non audiet me, quia Altissimus est. Dicam iniquitates meas Deo, qui gratis sanctificat impium. Confitebor Domino, [Col. 0521A] quoniam bonus (Psal. CXVII). Sicut poenitens dolore compunctus loquar in amaritudine animae meae; dicam Deo: Noli me condemnare (Job X). Ipse me judicabo, ipse me condemnabo. Noli tu, Domine, me condemnare. Sine me laborare in hac parte. Semel laborasti pro salute nostra, laborem et dolorem considerans, ut traderes nos in manus tuas. Bone Jesu, non est res tui nominis, damnare damnantem se, perdere judicantem se. Salvatorem te vocat mundus, non perditorem. Tu quidem malos male perdes; sed perseverantes in malitia sua. Ego nolo perseverare in ea. Dic ergo animae meae: Salus tua ego sum (Psal. XXXIV). Anima mea, quamvis multum sis rea, et pro multo reatu multum pavida, nonne tibi arridet spes veniae in dulcissimo nomine [Col. 0521B] benignissimi Jesu? Quid moerore consumeris? quid in amaritudine tabescis? Nunquid consiliarius non est tibi? Nunquid resina non est in Galaad, aut medicus non est ibi? (Jer. VIII.) Quare tristis es, anima mea, et quare conturbas me? Spera in Deo, quoniam adhuc confitebor illi, salutare vultus mei et Deus meus (Psal. XLI). Dum me consolari desidero in soliloquio meo, suspendium elegit anima mea, et mortem ossa mea. Taedet enim animam meam vitae meae. Nec mirum. Vita quippe mea mala est, et ego vetus homo sum, et morti vicinus; homo malus, et vir iniquus; homo terrenus, portans imaginem terreni; homo carnalis venundatus sub peccato; homo animalis, non percipiens ea quae sunt spiritus Dei (I Cor. II); homo reus mortis, et cruce [Col. 0521C] dignus; nec una tantum cruce. Alia enim crux debetur terreno, alia carnali homini, alia animali. Et ego unus homo omnes isti; et omnes isti in me uno; et adversum me omnes cogitationes meae in malum. Inhabitabunt et abscondent, ipsi calcaneum meum observabunt (Psal. LV). O dura et gravis, o misera et miserabilis humana conditio! Inimici enim nostri vivunt, et confirmati sunt super nos; et inimici nostri ipsi nos sumus, terreni, carnales, animales; nec pax, nec securitas est nobis a nobis, donec in cruce appensi simul cum Christo crucifigamur, ut in nobis destruatur corpus peccati, ut ultra non serviamus peccato, sed peccatis mortui justitiae vivamus (I Petr. II); et sine timore de manu inimicorum [Col. 0521D] nostrorum liberati, serviamus illi, in sanctitate et justitia coram ipso, omnibus diebus nostris (Luc. I).



De homine terreno.

Primo crucifigendus est in nobis terrenus homo, deinde carnalis, postea animalis; deinde induendus est homo, qui secundum Deum creatus est. Apostolus de terreno homine loquens, sic ait: Primus homo de terra terrenus, secundus homo de coelo coelestis (I Cor. XV). Et iterum: Sicut portavimus imaginem terreni, portemus et imaginem coelestis (ibid.). Terrenus ergo vetus homo est. Coepit enim a diebus praevaricationis Adae. Hujus imaginem portant, qui terrena sapiunt, qui tantum cogitant quae sunt mundi, quomodo placeant mundo, qui nimis amant terrenam substantiam et terrenam gloriam. Quae sit autem imago terreni [Col. 0522A] hominis, Psalmista ostendit, dicens: Homo vanitati similis est (Psal. CXLIII). Homo siquidem aversus a Deo, vana diligens et vana faciens, ipse quoque vanus, imo ipsa vanitas efficitur. Qualia sunt opera ejus, talis et ipse opifex. Qualis est homo extra se, in opere quod facit, talis est apud se in corde, ubi facienda disponit. In opere enim suo quasi in speculo auctor exprimitur. Erat autem in homine ante peccatum imago, scilicet Dei, qui est veritas. Post peccatum vero deformata est in homine imago veritatis, et depicta est in eo imago vanitatis. Vanitati enim similis factus est, et quia in veritate non stetit, dies ejus sicut umbra praetereunt. In imagine enim pertransit homo (Psal. XXXVIII). Nonne vides quomodo terrenus [Col. 0522B] homo avaritiam sectatus, postposita imagine Dei, coepit amare imaginem nummi, cujus pretium in errore et stulta hominum opinione consistit? Nummum autem imaginem et superscriptionem hominis continentem, quasi ad imaginem et similitudinem hominis facit homo, mutans imaginem incorruptibilis Dei in similitudinem corruptibilis hominis, serviens potius creaturae quam Creatori, per errorem philargyriae quae est idolorum servitus (Ephes. V). Quid sunt enim argentum et aurum, publicae monetae charactere signata, nisi quaedam simulacra regum, et opera manuum hominum? Hi sunt, avare, hi sunt dii tui, quos toto corde, tota anima, tota mente diligis, quos praecipuo honore colis, in quibus confidis, in quibus totam [Col. 0522C] spem in omni necessitate ponis. Ubi enim est thesaurus tuus, ibi est et cor tuum (Matth. VI). Erit autem tempus, quando dicetur talibus: Ubi sunt dii eorum, in quibus habebant fiduciam? de quorum victimis comedebant adipes et bibebant vinum libaminum. Surgant et opitulentur vobis, et in necessitate vos protegant (Deut. XXXII). Conversatio autem terreni hominis non in coelis est, sed in terra. Non enim respicit coelum, sed oculos suos statuit declinare in terram; terram lingit, terram comedit omnibus diebus vitae suae; conglutinatus est in terra venter ejus; infixus est in limo profundi, et non est substantia. Non enim statuit supra petram pedes suos. Semper intrat in inferiora terrae, donec [Col. 0522D] deglutiatur a terra, sicut Dathan et Abiron; pro terra litigat, pro terra pugnat, donec fodiatur peccatori fovea, et donec obruatur terra resolvendus in terram, qui factus est de terra. Verumtamen tota vita sua superbit in gloriam suam. Alienae felicitati invidet, tam alienus a charitate, quam plenus cupiditate. Non est benignus, non est patiens; sed est ambitiosus, et aemulatur, et agit perperam, quaerit quae sua sunt, non quae Jesu Christi. Cor ejus grave est; diligit vanitatem, et quaerit mendacium; os ejus abundat malitia, lingua ejus concinnat dolos. De terra est, et de terra loquitur. Egestatem semper timet, et ad cautelam futuri temporis sicut semper servat augenda, ita semper auget servanda. In omnem casum superventurae necessitatis [Col. 0523A] sibi prospicit; odore lucri semper replentur nares ejus, et dextera muneribus. Omnem artem augendi quaestus prudentiam vocat; paupertati insultat; in illius aestimatione paupertatis nomen probro ducitur. Omnes res suas in tuto collocat; spem longioris vitae semper sibi promittit, donec dicatur ei: Stulte, hac nocte animam tuam repetent a te; ea autem quae parasti, cujus erunt? (Luc. XII.) Hic ergo cum interierit, non sumet omnia, nec descendet cum eo gloria ejus (Psal. XLVIII). Hic homo amicus mundi est, et inimicus Dei constituitur. Hic est enim, qui contra Christum clamat, dicens: Tolle, tolle, crucifige eum (Joan. XIX). Terreni nempe erant, qui dicebant: Si dimittimus eum sic, omnes credent in eum; et venient Romani et tollent nostrum [Col. 0523B] locum et gentem (Joan. XI). Nondum invidia terreni hominis contra Christum quievit. Persequitur enim Christum in nobis, ne vivat Christus in nobis. Si quis igitur Christi est, armet se zelo vindictae contra persecutores Christi. Clamemus ad alterutrum pro Christo contra inimicum Christi: Tolle, tolle, crucifige eum. Sed quam accusationem afferemus adversus hominem hunc? Ecce homo, qui non posuit Deum adjutorem suum, sed speravit in multitudine divitiarum suarum, et praevaluit in vanitate sua (Psal. LI). Tolle, tolle, crucifige eum. Si hunc dimittis, non es amicus Dei. Sicut fecit, sic fiat ei. Crucifixit, crucifigatur. Dignus est enim cruce, et reus est mortis. Quaenam, inquis, est crux hominis istius? Aestimo, quia contemptus mundi. Quae quidem [Col. 0523C] crux quasi ex duobus lignis aptatur, contemptu scilicet terrenae substantiae et contemptu terrenae gloriae. Amat nempe terrenus homo duas res; quia confidit in virtute sua, et in multitudine divitiarum suarum gloriatur. In mundo confidit; liberet eum, si potest. A contemptoribus mundi extendatur in cruce, et totus extendatur in longum et in latum. In contemptu terrenae gloriae, hoc est in voluntaria vilitate, extendatur altitudo ejus. Haec est autem altitudo ejus, terrena gloria, in qua quaerit exaltari. In contemptu terrenae substantiae, hoc est in voluntaria paupertate, extendatur latitudo ejus. Haec est enim latitudo ejus, terrena substantia, in qua quaerit, sive ad dexteram, sive ad sinistram, dilatari. In hac [Col. 0523D] cruce appendatur terrenus homo: hic extendatur, et extensus moriatur, et mortuus sepeliatur, et non adjiciat, ut resurgat; sed destruat eum Deus in finem, et evellat eum de tabernaculo suo, et radicem suam de terra viventium (Psal. LI) et dispereat de terra memoria illius; pro eo quod non est recordatus facere misericordiam, et persecutus est hominem inopem et mendicum (Psal. CVIII).



De homine carnali.

Est alia crux, in qua appendendus est homo carnalis. Nam, quamvis idem homo sit terrenus et carnalis, secundum causam nominis tamen et differentiam amoris aliquid interesse videtur. Apostolus de lege peccati, quae est in membris, loquens, inter [Col. 0524A] caetera sic dicit: Ego carnalis sum venundatus sub peccato (Rom. VII). Qui venundatus sub peccato est, servus aliquo modo, et non plene liber est. Non enim quod vult bonum, hoc facit, sed quod non vult malum, hoc agit. Et si malum penitus vult, et malum facit, jam servus est peccati, quia ipse facit peccatum. Omnis enim qui facit peccatum, servus est peccati (Joan. VIII), jam plene venundatus est sub peccato, pro consensu voluntatis accipiens nummum illicitae delectationis. Passiones siquidem peccatorum operantur in membris nostris, ut fructificent morti: et has quidem passiones nos omnes, sive boni, sive mali, communiter, quamvis non aequaliter, sentimus; sed non omnes his consentimus. Qui autem sentit, et non consentit, non omnino immunis est [Col. 0524B] a culpa. Malum enim quod non vult, illud facit. Nam sentiendo passionem concupiscentiae, malum concupiscit, et non vult concupiscere malum. Facit itaque malum, quod non vult: nam malum concupiscere, malum est. Qui autem concupiscit malum, et non consentit, malum facit quodammodo, in quantum concupiscit malum: et, quia non consentit, aliquo modo non operatur illud; quia tentatus a concupiscentia, quasi invitus patitur quod pati non vult. Hinc Apostolus concupiscens et non consentiens, utrumque dicit, se facere malum, quod non vult, et se non operari illud. Quod nolo, inquit, malum, illud facio, hoc est concupisco, et concupiscere nolo. Et jam non ego operor illud, sed quod habitat [Col. 0524C] in me peccatum (Rom. VII); quasi diceret: Concupiscere nolo, et concupiscentiae non consentio; sed legem peccati quae est in membris meis, invitus sentio. Movetur enim in me, ita ut a me sentiatur; sed non me intantum movet ut ei consentiatur. Justus itaque cum tentatur a concupiscentia sua, aliquam habet excusationem, quamvis non sufficientem, ut omnino immunis sit a culpa. Requisitus enim cur titillationem carnis in carne sentiat, cum non consentiat, habet quod respondeat. Jam non ego operor illud, sed quod habitat in me peccatum. Sentire autem vel non sentire passiones membrorum, non semper est in nostra potestate; consentire autem sic est in nostra potestate sicut non est sine nostra voluntate. Aliquando vero qui sentit, et non [Col. 0524D] consentit, fixum habet in corde omnino non consentire; et in desiderio habet, tentationem omnino non sentire: sed quod sentit, infirmitatis est; quod non consentit, virtutis est; quod desiderat omnino non sentire, studium pacis et securitatis est. Aliquando vero qui dispositum habet non consentire, vult tamen hujusmodi passionem sentire, quia ex ipsa tentatione aliquis proventus speratur et exspectatur. Tanto enim victoria gloriosior existimatur, quanto validior fuerit tentatio, cui resistitur. Propterea nonnulli volunt sentire, qui non volunt consentire, ut non consentientes sentiant, et tentati resistant. Periculosum est autem hujusmodi tentationem sponte appetere, et etiam venientem, quatenus datur, non [Col. 0525A] statim repellere. Securius est enim non tentari, quam cum tentatione congredi. Varius est enim eventus belli, et anceps est victoria sub discrimine pugnandi. Hinc nos Dominus sic docet orare, dicens: Orate, ne intretis in tentationem (Matth. XXVI). Nam, quod Propheta dicit: Proba me, Domine, et tenta me (Psal. XXV), ad illam tentationem pertinet, qua tentantur justi a Deo, qui tentat electos suos, ut inveniat illos dignos se. Qui autem a carne tentatur, et tentationi cedit, hic est qui passiones sentit, et omnino consentit; tanto magis carnalis homo est, quanto magis curam carnis in desideriis perficit, non spiritui consentiens contra carnem; sed carni acquiescens, quae concupiscit adversus spiritum. Homo iste amat vinum et pinguia, otium, et securitatem, [Col. 0525B] et saturitatem; indui purpura et bysso, epulari quotidie splendide, quaecunque desiderant oculi ejus, non negantur eis. Omnia desideria sua in impetum voluntatis relaxat. Quidquid deliciis carnis non servit, vanum reputat: et hanc ratus est partem suam, si fruatur bonis suis in vita sua; nihilque amplius habet de universo labore suo, quo laborat sub sole. Quis sit finis carnalis hominis, in parabola evangelica de divite et paupere ostenditur, ubi dicitur: Mortuus est autem dives, et sepultus est in inferno (Luc. XVI). Et de Babylone scriptum est: Quantum exaltavit se, et in deliciis fuit, tantum date ei tormentum et luctum (Apoc. XVIII). Melius ergo nobis est, hujusmodi hominem in interitum carnis tradere morti, quam cum ipso trahi in puteum interitus. [Col. 0525C] Mortificanda est itaque caro nostra et crucifigenda, ut destruatur corpus peccati, juxta vocem Prophetae dicentis ad Dominum: Confige timore tuo carnes meas (Psal. CXVIII). Quoniam vero ad carnalem hominem dictum est: Tu vero odisti disciplinam (Psal. LI), nulla dignior crux invenitur quam austeritas regularis disciplinae, qua crucifigatur carnalis homo, cui cruciatus est disciplina, quam odit. Regularis disciplina crux est, quae ex legibus abstinentiae et continentiae, quasi ex duobus lignis exstruitur. Abstinentia enim gulam temperat, et lex continentiae in omnibus sensibus mentis et corporis luxum frenat; et in his est omnis carnalis homo.



Item unde supra.

[Col. 0525D] Luxuria in nobis frenari, et gula temperari sic possunt, ut passionibus peccatorum quae habitant in membris nostris non consentiatur; non sic autem, ut lex quae est in membris nostris, omnino non sentiatur. Concupiscentia enim, quae nobis innata est et connata, longo usu disciplinae et assiduitate spititualis exercitationis in viris justis debilitari potest et infirmari, ne praevaleat; omnino autem exstirpari non potest; salva tamen spiritus Dei libertate, cujus gratia nulla lege constringitur, quo minus possit vel abundare, vel superabundare, in quibus velit et quantum velit. Sed, sicut gentes in medio filiorum Israel derelictae sunt, ut erudiret in eis Dominus Israelem, nec poterat Jebusaeus ejici de Jerusalem; sic concupiscentia carnis in terra corporis vel cordis [Col. 0526A] nostri semper habitat, ut erudiamur in ea; et nunquam nobis hostis deest, contra quem pugnemus. Militia est enim vita hominis super terram (Job. VII). Haec autem concupiscentia infirmitas nostra est, quae jugiter repraesentat nos nobis, ne simus fidentes in nobis. Ostendit enim nobis, quales simus ipsi in nobis, et a nobis. Qui autem ab infirmitate tentatur et vincitur, supra modum infirmus ipse invenitur: nam ipsa infirmitate qua vincitur, infirmior esse convincitur. At is qui ab infirmitate tentatur, et non vincitur, ex ea parte infirmus est, qua infirmitates sentit; ex ea vero parte virtutem sibi adesse sentit, qua infirmitati non consentit. Nam virtus in infirmitate perficitur (II Cor. XII). Si cui autem sanctorum desuper datum est, sicut de beatissima Virgine, maxime [Col. 0526B] post supervenientem Spiritum pie creditur, in hac mortali carne nullam mali concupiscentiam omnino sentire; sicut est haec vel rara, vel singularis gratia, ita et rara, vel singularis gloria. Si quis autem talis est, non jam pugnat, sed triumphat, sed regnat, habens pacem super pacem, pacem a consensu, pacem a sensu; non jam accinctus in praelio, sed discinctus in triumpho. Non glorietur, inquit rex Israel, accinctus aeque ut discinctus (III Reg. XX). Sed quis gloriabitur castum se habere cor? Si dixerimus, quia peccatum non habemus, ipsi nos seducimus, et veritas in nobis non est (I Joan. I). Sicut vero confusione dignus est, qui ab infirmitate vincitur, sic qui infirmitatem vincit, inglorius esse videtur. Quid est enim infirmitas, nisi quod dicitur? quid est nisi [Col. 0526C] infirmitas, nisi debilitas, nisi imbecillitas? Quae vero gloria est aut quae virtus infirmitatem vincere? Magna quidem gloria est, et magna virtus est si, cum simus infirmitate ipsa infirmiores, infirmitatem vincimus. Verum haec gloria, haec virtus nostra non est, sed Domini virtutum, qui est rex gloriae, qui glorificatur in electis suis, et mirificat misericordias suas in infirmitatibus sanctorum, ad quem et dicitur: Quoniam gloria virtutis eorum tu es (Psal. LXXXVIII). Si pensemus, quid possimus a nobis, qui nec ipsi infirmitati resistere nostris viribus sufficimus, nulla est omnino virtus nostra. Sed Propheta dicit: In Domino sperans non infirmabor (Psal. XXV). Et iterum: Dominus fortitudo plebis suae [Col. 0526D] (Psal. XXVII). Si autem Deus noster virtus nostra est, et fortitudo nostra, major est virtus nostra, quam nos ipsi sumus; imo nos ipsi quid non possumus in eo qui omnia potest? In omnipotenti virtute quid non possumus? Omnia, inquit Paulus, possum in eo qui me confortat (Philip. IV). Cum ergo infirmitas vincitur, quia fortitudo nostra non est, nec laus nostra est; quia virtus nostra non est, nec gloria nostra est. Rectissime ei ascribitur gloria, cujus virtute obtinetur victoria. Dominus enim virtutum ipse est rex gloriae (Psal. XXIII). Dominus gloriosus in triumpho, Dominus potens in praelio. Hinc Propheta dicit: Fortitudo mea et laus mea Dominus (Psal. CXVII); fortitudo in pugna, laus in victoria. Dominus enim est, qui pugnat pro nobis; Dominus est, qui vincit [Col. 0527A] in nobis. Quando autem infirmitas sentitur in nobis, cui non consentitur a nobis, destruitur corpus peccati, ut ultra non serviamus peccato.

Si per corpus peccati recte intelligitur consensus peccati, tunc corpus peccati vere destruitur, cum tentanti concupiscentiae non consentitur. Carnalis autem homo, quia homo peccati est, et filius perditionis, habens corpus peccati, cui concupiscentia est quasi pro anima ejus, et consensus quasi pro corpore: et cum concupiscentiae plene consentitur, quasi corpus peccati vivificatur, et jam peccato servitur. Forte alicui videbitur concupiscentia, cum ad carnem illam, scilicet quae concupiscit adversus spiritum, pertineat, magis carni similanda; consensus vero magis animae quam carni. Consensus [Col. 0527B] enim in voluntate est, et voluntas consentiens in anima. In spirituali quidem homine sic est, in quo sensualitas ratione regitur, et suo superiori quasi inferior subjicitur. In carnali autem homine non sic; versa enim vice, et perverso ordine voluntas spiritus concupiscentiae carnis et consentiendo subjicitur, et inferior invenitur quae consentit, quam cui consentit. Concupiscentia enim movet animam, ut sentiat quod prius non sentiebat: cum vero mota sentit, commota consentit, a sua dignitate degenerat, et locum suum deserens inferiori suo se subjicit, et quasi inde vivificatur, unde movetur; nec jam agit ut spiritus, sed patitur ut caro. Unde et corpori non immerito assimilatur. Per legem vero disciplinae consensus refrenatur, et corpus [Col. 0527C] peccati destruitur, caro castigatur, ut non mens carni in lege carnis subjiciatur, sed a carne in lege mentis menti serviatur. Hinc Apostolus ait: Ego castigo corpus meum, et in servitutem redigo (I Cor. IX). De carnali autem homine haec dicta sint.



De animali homine.

Animalis autem homo quis sit, ex verbis Apostoli innotescere potest; ait enim sic: Animalis homo non percipit ea quae sunt spiritus Dei. Stultitia enim est illi, et non potest intelligere, quia spiritualiter examinatur. Spiritualis autem judicat omnia: et ipse a nemine judicatur (I Cor. II). Carnalis homo a terreno homine amoris proprietate differre videtur. Amat enim ille terram, amat hic opera carnis. Animalis autem homo vel sensu vel affectu cognoscitur. Animalis [Col. 0527D] est sensu, qui non sapit ea quae sunt spiritus Dei. Animalis est affectu, cui non sapiunt ea quae sunt spiritus Dei. In spiritualibus enim animalis hominis examinatio fit; ibi examinatur, quisquis animalis est. Audit animalis homo verba Dei, et forte non intelligit, quia animalis est; aut si forte intelligit, statim aut taedio, aut odio, aut contemptu, aurem avertit. Stultitia enim est illi, quia animalis est. Hinc Apostolus ait: Verbum crucis pereuntibus stultitia est (I Cor. I). Illi quippe, qui crucem non credit, verbum crucis stultitia est, quia animalis est sensu, in vanitate sui sensus ambulans, et obscuratum habens intellectum. Illi vero, qui crucem credit, et exemplum crucifixi non imitatur, verbum crucis pro Christo [Col. 0528A] tollendae stultitia est, quia ejusmodi animalis est, non jam sensu, sed affectu; qui animalis est sensu, ignorat et errat, in tenebris ambulat, nescit quo vadat, obscuratum est insipiens cor ejus; sapientiam Dei in mysterio absconditam stultitiam reputat; sapientiam hujus mundi, quae stultitia est apud Deum, prudentiam vocat; aliud pro alio probat; bonum dicit malum, et malum bonum; ponit tenebras lucem, et lucem tenebras; ponit dulce in amarum, et amarum in dulce. Qui animalis est affectu, sine affectione est, divini amoris affectum in se non sentit. Duro enim et indomabili et insensibili corde aut tepet, aut riget, aut torpet, aut stupet; spiritualis militiae exercitia aut odit, aut fastidit, aut contemnit, aut negligit. In principio vigiliarum [Col. 0528B] suarum non consurgit ante conspectum Domini Dei sui; cor suum sicut aquam non effundit; ignitas compunctiones, et arcanas jubilationes in corde non sentit; non anhelat sanctis suspiriis, non aestuat piis desideriis; non in lege Dei delectatur, non sanctis meditationibus inflammatur, non contemplatione suspenditur; non sedet solitarius et tacitus, ut clevet se super se; non petit ut accipiat, non quaerit ut inveniat, non pulsat ut aperiatur illi: divinis laudibus non occupatur, non loquitur sibimet in psalmis et hymnis et canticis spiritualibus inter cantantes et psallentes in cordibus suis Domino. Sicut aeger languet stomacho, et ore amaricato fastidit cibum spiritualem, cibum qui non perit, qui permanet in vitam aeternam. Omnem escam abominatur anima [Col. 0528C] illius; appropinquavit enim usque ad portas mortis. Homo animalis magis secundum animam, quam secundum corpus agnoscitur. Animale enim corpus habent in hac mortali carne degentes, non solum animales, sed et spirituales. Corpus enim nostrum secundum praesentem statum hoc accipit ab anima, ut sensificetur ab ea, sicut caetera animalium corpora. Sua mole pressum grave est et ponderosum, variis passionibus et corruptionibus obnoxium; necessitate moriendi astrictum, et ut modico tempore vivat, alimentis, fomentis et medicamentis indigens; nunc proficiens, nunc deficiens, et in ipso suo profectu in defectum vergens, sicut vetus vestimentum, quod dum sarcitur, magis magisque veterascit et [Col. 0528D] atteritur. Apostolus vero dicit: Si est corpus animale, est etiam corpus spirituale (I Cor. XV). Non est credendum, id eum dubitando dixisse. Non enim erat Apostolo incertum, quod nulli debet venire in dubium. Constat enim, corpus esse animale; et constare debet, corpus esse spirituale. Alterum docet ipsa rerum experientia, et communis infirmitas nostra; alterum suadet conscientia fidei, et exemplum resurrectionis Jesu Christi: sed non prius quod spirituale, sed quod animale, deinde quod spirituale.

Erit autem corpus nostrum spirituale, cum corruptibile hoc induerit incorruptelam; quando quod mortale est, absorbebitur a vita; quando consummabitur tabernaculum nostrum; quando templum Dei, quod nos sumus, dedicabitur, et coronis aureis [Col. 0529A] facies templi ornabitur; quando caro nostra quasi aenea solidabitur, et quasi petra firmissima durabitur, ad omnem causam laesionis et violentiam passionis, et vim tentationis impenetrabilis et inaccessibilis. Erit autem corpus spirituale sua virtute gloriosum, leve et agile: non jam cibo indigens, ut post peccatum et ante peccatum; sed ab omni servitute corruptionis et necessitatis liberum; non in spiritus naturam versum, sed in summa libertate absque omni contradictione spiritui subjectum. Interim autem corpus animale communiter habent homo animalis et homo spiritualis: et magis secundum statum mentis quam corporis alter ab altero discernitur. In corde enim animalis homo a spirituali spiritualiter crucifigitur. Crux autem est aemulatio Dei secundum [Col. 0529B] scientiam. Scientia enim et aemulatio arma sunt militiae nostrae, non carnalia, sed potentia Deo, ad destructionem munitionum; quibus nos armamur, destruentes consilia et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi (II Cor. X). Adverte in illis verbis Apostoli altitudinem adversus scientiam Dei extolli. Quae est autem haec altitudo, nisi de qua dicitur: Noli altum sapere? (Rom. XI.) Haec est altitudo animalis hominis, qui in vanitate sui sensus ambulat. Altitudo autem crucis scientia Dei est, quae in captivitatem redigit omnem intellectum in obsequium Christi. Latitudo vero animalis hominis animalis est affectus. Vagatur enim per illicita in via lata, quae ducit ad perditionem. [Col. 0529C] Latitudo vero crucis est affectus devotionis in latitudine charitatis. Sunt autem nonnulli, qui aemulationem Dei habent, non secundum scientiam; alii autem scientiam Dei habent, et non aemulationem. Verum, ut ex duobus lignis crucis statura compingatur, jungenda est scientiae aemulatio, et scientia aemulationi; ne sit indiscreta devotio, vel indevota discretio. Mundum siquidem animal est, quod et ruminat, et ungulam findit. Indiscreta devotio a tentatione [Col. 0530A] rerum impossibilium plerumque Deum tentat, et ignorantia rerum utilium aut praesumit, quod non expedit, aut quod expedit, praetermittit. At indevota discretio licet non erret in cognitione rerum utilium, errat tamen in electione. Videt meliora, probatque, deteriora sequens. Non minor error est eligere quod est deterius, quam ignorare quod melius. Sua sententia sese condemnat, qui electione probat quod judicio reprobat; et in alterutra parte stultitiae se arguit, qui citra necessitatis violentiam aliter eligit, et aliter sentit. Ad aliquam visibilem speciem contemplandam non sufficit interior lux oculorum sine adminiculo lucis exterioris, sicut nec ista versa vice sine illa lux lucem adjuvat, ut res visibilis videri queat. Non videt oculus clausus in [Col. 0530B] meridie; non videt oculus apertus in tenebrosa nocte. Habet aliquid huic simile discretio sine devotione, aut devotio sine discretione. Ad contemplandam speciem invisibilis Dei perduci desideramus et speramus. Duo oculi necessarii nobis sunt, quos illuminari a Domino petit, qui dicit: Illumina oculos meos, ne unquam obdormiam in morte (Psal. XII). Oculus discretionis sine luce devotionis, aut oculus devotionis sine luce discretionis, minus videt: sicut oculus qui in luce clauditur, vel in tenebris aperitur. Jungenda est ergo discretio devotioni, et devotio discretioni, ut abundet in nobis charitas cum scientia, et scientia cum charitate, juxta consilium Apostoli dicentis: Charitas vestra magis ac magis abundet in scientia et in omni sensu; ut probetis potiora, [Col. 0530C] ut sitis sinceri, et sine offensione in die Christi (Philip. I). Qui vero scientiam habet et charitatem non habet, hic infatuatus est a scientia sua. Sine charitate enim nec magnitudo scientiae, nec contemptus mundi, nec castigatio disciplinae, ante conspectum Dei aliquid est. Sola charitas gloriam crucis sibi vindicat, per quam nos gloriari oportet in cruce Domini Jesu Christi, qui est super omnia diligendus et benedicendus in saecula saeculorum. Amen.



TRACTATUS DUODECIMUS SEU EXHORTATIO AD SACERDOTES.
[Col. 0529]

In illud Act. XX: Attendite vobis et universo gregi, etc.

[Col. 0529D] Attendite vobis et universo gregi; in quo vos Spiritus sanctus posuit episcopos regere Ecclesiam Dei, quam acquisivit sanguine suo. Apostolicus sermo ad vos dirigitur, o sacerdotes Domini, ministri Dei nostri. Vobis dicitur: Attendite vobis et universo gregi. Primum vobis, deinde gregi. Habenda est ratio salutis propriae, his qui negotium procurant salutis alienae. Castigatis moribus decet eos vivere, quibus credita est censura moralis disciplinae. A se debent incipere, et sese non negligere quos primum oportet pro se rationem reddere. Attendite, inquit, vobis. [Col. 0530D] Attendite, quid estis secundum naturam infirmae conditionis, quid secundum functionem injunctae legationis, quid secundum dignitatem acceptae potestatis, quid secundum humilitatem debitae servitutis. Attendite, quid estis cum aliis, quid propter alios, quid supra alios, quid denique infra alios. Cum aliis quidem quid estis, nisi homines similes aliis, passibiles, in peccatis concepti, moriendi necessitate astricti, etsi per gratiam de peccatis liberati, nondum tentationibus inaccessibiles, nondum insuperabiles? Nam et tentari potestis adhuc, et a tentationibus [Col. 0531A] superari, utpote infirmitate circumdati, ut possitis compati infirmitatibus alienis. Tales enim decet esse pontifices, qui norint esse compassibiles, eo quod sint et ipsi passibiles. Ergo, quia homines estis, infirmi estis, sicut homines, secundum naturam infirmae conditionis. Secundum functionem injunctae legationis propter alios, angeli pacis estis, in quibus posuit Deus verbum reconciliationis, ut cum Apostolo dicere possitis: Pro Christo legatione fungimur, tanquam Deo exhortante per nos. Obsecramus pro Christo, reconciliamini Deo (II Cor. VI). Nam quod angeli sitis, Malachias ostendit, cum ait: Labia sacerdotis custodiunt scientiam, et legem requirent ex ore ejus, quia angelus Domini exercituum est (Malac. II). Si autem angeli estis, in coelis est conversatio [Col. 0531B] vestra. Non enim estis in carne, sed in spiritu; sicut administratorii spiritus in ministerium missi, propter eos qui haereditatem capiunt salutis. Missi autem a Deo, qui facit angelos suos spiritus, et ministros suos ignem urentem. Et vos quidem sicut ministri Dei, non solum sicut ignis ardens, sed et ignis urens recte nuncupamini; ardentes sicut seraphim, sicut vicini Deo, et urentes, et illuminantes subditorum corda, ut calore igniti eloquii pariter ardeant, et a calore ejus non se abscondant. Deputati estis singuli ad custodiam multorum, et nemo subditorum sine angelo custode est, qui praesit ei, et custodiat eum in omnibus viis suis; sicut de Deo ad virum justum Propheta loquitur, dicens: Quoniam angelis suis mandavit de te, ut custodiant te in [Col. 0531C] omnibus viis tuis (Psal. XC). Verumtamen, cum sacerdotes Domini pro similitudine officii angelis assimilari, angelique possint dici; sicut bonorum angelorum semper est societas affectanda, sic malorum angelorum similitudo semper est fugienda. Mali nempe sacerdotes cum boni angeli non sint, malis angelis rectius comparantur, qui de coelo lapsi in veritate non steterunt, et honorem angelicae dignitatis perdiderunt. Coelestis autem conversatio sanctorum sacerdotum si coelo comparari potest, nonne qui de sublimi vitae sacerdotibus dignae, ad indigna vilioris vitae dejecti sunt, sic corruisse videntur, sicut angeli cadentes de coelo? Qui etsi in illo sublimi culmine virtutum nunquam fuerunt, locum tamen nihilominus [Col. 0531D] illum perdiderunt, quem habere potuerunt et debuerunt, sed non meruerunt. Inde enim excidisse videntur, ubi essent, si mali non essent; et ubi sunt, qui tales non sunt. Propterea ad eos tanquam homines, nec jam angelorum nomine dignos, pertinere videtur illa prophetica comminatio: Vos autem sicut homines moriemini; et sicut unus de principibus cadetis (Psal. LXXXI). Cecidit unus de principibus cui multi adhaeserunt, sicut una membra uni capiti. Ne ergo et vos cadatis, sicut unus de principibus, attendite, quia non solum angeli estis propter alios, sed et dii estis supra alios; et hoc secundum dignitatem acceptae potestatis. Bene ergo Propheta comminaturus malis ruinam cum angelis malis, de bonis praemisit: Ego dixi: [Col. 0532A] Dii estis; et filii Excelsi omnes (Psal. LXXXI). Potestas vestra de coelo est, an ex hominibus? Non ex hominibus, sed ex Deo est. Quis enim potest peccata dimittere, nisi solus Deus? Et tamen vobis data est potestas dimittendi peccata, quia Deus deorum Dominus locutus est, et dixit: Quaecunque solveritis super terram, erunt soluta et in coelis (Matth. XVIII). In hac autem potestate vestra Deus repraesentatur in terra a vobis, qui repraesentatione unius veri Dei dii nuncupamini et dii estis, ut per vestrum ministerium Deus semper praesens sit quaerentibus eum, non solum praesentia majestatis, sed repraesentatione suae auctoritatis et potestatis. Attendite, quantus honor debeatur illi a vobis, qui tam honorabile nomen dedit vobis. In hoc enim nomine timendi estis [Col. 0532B] et honorandi. Timendi ut judices, honorandi ut patres. Timendi pro potestate, honorandi pro sanctitate. Si cui vestrum sanctitas deest, quod absit! timeat ille, quoniam Deus judex est. Timeat, quoniam Deus stetit in medio deorum, in medio autem deos dijudicat. Dum enim discernit coelestis reges, hoc est qui se et alios regere debent, deos dijudicat. Novit enim qui sunt ejus, nec latere possunt ante oculos ejus, qui quaerunt quae sua sunt, non quae Jesu Christi. Nam, qui amant primos recubitus in coenis, et primas cathedras in synagogis, et salutationes in foro, et vocari ab hominibus Rabbi, qui sunt mercenarii, qui sunt fures et latrones; qui non intrant per ostium, qui sunt nummularii, qui vendunt columbas in templo, qui sunt canes muti, qui sunt operarii [Col. 0532C] mali, qui sunt percussores, qui litigiosi, qui non sobrii vel casti, totum hoc genus deorum inter falsos deos computandum videtur. Simulacra enim sacerdotum sunt, et sicut imagines deorum aut idola abominationum in templo. Quemadmodum enim unius veri Dei cultus per idololatriam idolo indebite exhibetur, ita honorem diis, id est sanctis sacerdotibus debitum, indebite sibi usurpant, qui sibi sumunt honorem, non vocati a Deo tanquam Aaron. Ad hoc pertinere videtur, quod scriptum est: Qui honorem tribuit insipienti, sicut qui lapidem mittit in acervum Mercurii (Prov. XXVI). Verumtamen in quocunque sacerdote sanctum est ministerium, et honorabile sacerdotii sacramentum: nec licet nobis [Col. 0532D] christos Domini tangere, et judices a Deo constitutos judicare. Est qui quaerat et judicet. Deus est enim qui deos dijudicat. Omnia quidem vitia per se et in se publicae reprehensioni sunt obnoxia, utpote divino judicio praedamnata; sed non passim permittitur personas pro ipsis vitiis, vel vitia in ipsis personis, palam arguere, vel publice condemnare. Vos autem sacerdotes Domini, qui sicut decet Christi ministros, potestati divinae reverentiam exhibetis, in omni justitia et sanctitate attendite dignitatem vestram, quanta sit. Nam plusquam homines estis, quia angeli Dei, et quasi messores angeli, ut tollatis de regno ejus omnia scandala. Adhuc autem plusquam angeli estis, quia dii sicut nomine, ita et honore praecelsi.

[Col. 0533A] Attendistis dignitatem, et quia supra alios estis; attendite nunc, et iterum dico, attendite humilitatem vestram, et servitutis necessitatem, et quid infra alios estis. Si vultis audire, dicat prius Propheta, ne vobis contumeliosus videar, quid estis; qui ad Dominum loquens ait: De fructu operum tuorum satiabitur terra, producens fenum jumentis, et herbam servituti hominum (Psal. CIII). Ecce quid estis. Jumenta et servitus hominum. De tam alto in tam imum devoluti estis, sicut scriptum est: Ascendunt usque ad coelos, et descendunt usque ad abyssos (Psal. CVI). Nam et in alio loco scriptum est: Gigantes gemunt sub aquis, et qui habitant cum eis (Job. XXVI). Vos sicut gigantes procerioris staturae prae caeteris secundum praeeminentiam dignitatis, [Col. 0533B] sub aquis populorum gemitis, multiplici cura et sollicitudine degravati. Sicut exaltati sunt coeli a terra, sic exaltati sunt dii a jumentis, id est vos a vobis. Vos dii rectores animarum, inter caetera quae attendenda sunt, hoc summopere attendite, quam sit res difficilis animas regere, et moribus singulorum servire, omnibus sese conformare, ut nihil differant a servis, cum sint domini omnium. Propter quod qui major est in vobis ut fiat sicut junior, non confunditur vocari servus servorum Dei. Hujus servitutis legem ostendens Apostolus, quae sit, dicit: Cum liber essem ex omnibus, omnium me servum feci. Omnibus omnia factus sum, ut omnes facerem salvos (I Cor. IX). Ad rationem hujus servitutis demonstrandam [Col. 0533C] pertinet etiam, quod scriptum est: Quanto magnus es, humilia te in omnibus (Eccli. III). Ac si diceret: Secundum magnitudinem dignitatis, aequa sit mensura humilitatis. Humilitas in honore, honor est ipsius honoris, et dignitas dignitatis. Omnis dignitas ipso dignitatis nomine indigna est, si humilia dedignetur. Humilitas enim sicut causa, ita est et custodia honoris. Omnis siquidem honoris promotio, quae cum suo ordine procedit, ab humilitate incipit, et exaltatione consummatur. Nam qui se humiliat, exaltabitur, dummodo se non humiliet, ut exaltetur, sed magis se humiliet, ne exaltetur. Dico in mundo exaltetur autem in Deo. Nam qui vere humilis est, non ambit honorem; cum honorem accipit, non per ambitionem rapit honorem, sed propter humilitatem [Col. 0533D] rapitur ad honorem, ne sit ipse praedo honoris, sed quasi praeda ipsius honoris. Humilitas enim sine honore ipsa sibi sufficit ad honorem; honor autem sine humilitate sese perducit ad confusionem. Sicut ergo humilitas digne praevenit honorem, et sic et digne custodit. Videant itaque qui in honore sunt, ut se humiles in omnibus exhibeant exemplo Christi; qui sicut magister humilitatis, cum esset praecessor, factus est sicut ministrator; cum esset primus, factus est quasi novissimus, inclinans se usque ad pedes discipulorum. Exemplo humilitatis suae sicut mole gravi premit vos Christus usque ad humilia, ut subditi sitis etiam subditis. Hoc ergo sentite in vobis, quod et in Christo Jesu. Cum esset [Col. 0534A] ille Deus in forma Dei, semetipsum exinanivit formam servi accipiens. Et vos dii estis, exinanite vosmetipsos, et servilem formam assumite, ut interim efficiamini sicut homines propter homines, infirmi propter infirmos, omnium necessitates et infirmitates in vobis ipsis suscipientes, sicut ille qui dicit: Quis infirmatur, et ego non infirmor? Quis scandalizatur, et ego non uror? (II Cor. XI.) Oportet vos omnibus plus laborare, quia pro omnibus. Propter quod non solum servi hominum estis, sed et servitus hominum, sicut boves triturantes; sicut jumenta, quae necessitatibus hominum laborando deserviunt. Terra plebium subjectarum, si datum quaeritis, fenum et herbam vobis producit in temporibus, quae vobis debentur, et quae habetis et possidetis. Si [Col. 0534B] fructum quaeritis, et non datum, cum Apostolo dicente: Non quaero datum, sed quaero fructum (Philip. IV), abundare debet fructus justitiae in terra vestra, sicut in agricultura Dei. Per ministerium vestrum, fenum et herba vobis debentur; at vos quid debetis? Primum quidem omnia vestra, deinde vosmetipsos, totum quod potestis, totum quod estis. Denique animas vestras pro animabus vobis commissis, et libentissime, sicut ille, qui dicit: Libentissime impendam, et superimpendar ipse pro animabus vestris (II Cor. XII). Ergo debitores estis, non quasi uni parti gregis commissi, sed universo gregi; sicut universis, ita et singulis, sapientibus et insipientibus. Pro omnibus enim reddenda est ratio. Propterea universo gregi attendite, in quo vos Spiritus [Col. 0534C] sanctus posuit. Ad illos enim pertinet hic sermo, qui non sibi sumunt bonorem, sed vocati sunt a Deo tanquam Aaron. Hi enim cum spiritu hujus mundi aguntur, a Spiritu sancto positi non sunt, nec a Deo electi sunt sicut Aaron, quem elegit ipsum; sed ipsi vocaverunt nomina sua in terris suis. Quaenam sunt illa? Nomina forte honorum, nomina dignitatum. Archidiaconus, episcopus, archiepiscopus, caeteraque similia, magna nomina sunt. Multi haec nomina nondum habentes, et habere cupientes, nondum sua, vocaverunt quasi ad se, ut essent sua. Vocaverunt autem clamore valido, forte obsequiis, forte muneribus, forte assentationibus, vel aliis modis, quibus vocare solent, qui ad haec vocati non sunt. [Col. 0534D] Hi sunt quos agitat spiritus hujus mundi, spiritus vertiginis. Hos Deus non vocavit, et ideo non justificavit, nec glorificabit. Nam ab hominibus gloriam quaerunt, non gloriam quae ex Deo est. Etsi coram hominibus gratiosi et gloriosi inveniantur, coram Deo confusi sunt, quoniam Deus sprevit eos. Vos autem non sic, quos Spiritus sanctus posuit episcopos regere Ecclesiam Dei. Nomen vestrum et causa nominis vos admonet officii vestri, ut nihil negligenter agatis in cura vobis commissa; sed satis superque attenti et intenti sitis regere Ecclesiam Dei. In hoc posuit vos Spiritus sanctus. Hoc est enim officium vestrum, secundum geminum regendi modum dirigere et corrigere in justitia et judicio; [Col. 0535A] his enim virtutibus sedes Dei aut praeparatur, aut corrigitur, sicut scriptum est: Justitia et judicium praeparatio sedis tuae (Psal. LXXXVIII). Et alibi. Justitia et judicium correctio sedis ejus (Psal. XCVI). Cathedra enim vestra, sive sedes vestra plebs subjecta est, cui praesidetis, sed ad tempus: sicut vicarii Christi, qui vobis praesidet, et in eis sedet, sicut in sede sua, et vos in illis sicut in sede vestra, sed magis illius. Ergo sedetis sicut sedes in judicio, quia justitia et judicium praeparatio sedis ejus. Per vestram enim justitiam et vestrum judicium praeparanda est sedes Dei in directione virtutum, gratia ipsius cooperante, cui dicitur: Tu parasti directiones (Psal. XCVIII). Per vestram justitiam vestrumque judicium praeparanda est sedes Dei, in his qui [Col. 0535B] nondum sessibiles se Deo sessori praebuerunt; hoc est in his qui nondum Deo per obedientiam subjecti esse coeperunt: praeparanda est et in iis qui coeperunt, ne deficiant, sed magis et proficiant, donec quae bene inchoata sunt perficiant: praeparanda est et in iis qui lapsi sunt, ut Deo juvante erigantur, quia Dominus supponit manum suam. Ad vestram justitiam vestrumque judicium oculi omnium respiciunt. Inde pendet salus subditorum et vita multorum. Vita vestra speculum est sanctitatis, honestatis exemplum, justitiae signaculum: personae multarum facierum [Col. 0536A] quae sunt in Ecclesia, ibi vident aut suae pulchritudinis gratiam, aut deformitatis maculam. Ibi vident quid imitari debeant, et cui conformari cupiant, designatur vita subditorum sicut cera mollior, ut imaginem accipiat signo sanctitatis expressam. Diligite ergo justitiam, qui judicatis terram. Si Christum diligitis, et justitiam diligite. Ipse enim factus est nobis sapientia a Deo et justitia, quando, cum non nosset peccatum, factus est pro nobis peccatum, ut nos efficeremur gratia Dei in ipso. Christus factus est hostia pro peccato, et sicut bonus pastor animam suam posuit pro ovibus suis, vobis relinquens exemplum, ut sequamini vestigia ejus. Christus Ecclesiam sanguine suo acquisivit, ad ostensionem nimiae charitatis suae qua dilexit eam, [Col. 0536B] sanguinem suum pro ea fudit, et sic charitatem effudit. Hanc sic acquisitam, tam charam atque dilectam vobis commendavit, vobis commisit, quasi confidens de vobis, ut per vos confidat in ea cor viri sui. Propterea, sicut diligitis Christum, et sicut de vobis confidere potest, sic custodite sponsam ejus in fide vestra, zelantes eam, non vobis, sed illi; ut exhibeatis eam virginem castam sponso suo Domino nostro Jesu Christo, qui est super omnia Deus benedictus in saecula. Amen.



TRACTATUS DECIMUS TERTIUS SEU SERMO
[Col. 0535]

De verbis illis: Charitas Dei diffusa est in cordibus nostris per Spiritum sanctum, qui datus est nobis. (Rom. V).

[Col. 0535C] Charitas Dei, qua nos dilexit ante mundi constitutionem, et elegit in dilecto Filio suo, ipsa est fons et origo omnium bonorum, quae nobis collata sunt in die creationis nostrae et in die redemptionis nostrae, et in die justificationis et sanctificationis nostrae: insuper autem et eorum, quae nobis conferenda sunt in die glorificationis nostrae, quando glorificabitur in nobis Deus, et nos in illo. Non tenuiter dilexit nos Deus, non mediocriter, non exiliter, sed plenius, sed pinguius, non simulate, non ficte, sed pure et sincere; non specietenus, non forinsecus, quasi in superficie, sed intrinsecus et medullitus; non verbo et lingua, sed opere et veritate. Si habitudine attendis, pinguis est ista charitas et medullata. Omnes enim miserationes Dei super [Col. 0535D] nos unde processerunt, nisi de inolita ejus benignitate? nisi de mera liberalitate? nisi de pura gratia? nisi de plenissima benevolentia? Quidquid enim possunt merita nostra, hoc ipsius est gratia; et quod supra merita est, haec est gratia super gratiam, utpote cumulans et cumulatior gratia. Si dimensionem quaeris hujus charitatis, quia magna est, apud illum quidem mensurabilis est; apud nos immensa et immensurabilis. Si quo autem modo possimus comprehendere cum omnibus sanctis, quae sit [Col. 0536C] dimensio ejus, quanta tamen sit, comprehendi vix potest, aut omnino non potest: supra id enim quod possumus, aut dicere, aut cogitare, alta est et profunda, longa nihilominus et lata.

Altitudo ejus sublimitas gloriae, quam praeparavit Deus diligentibus se, hoc est, quod oculus non vidit, nec auris audivit, nec in cor hominis ascendit (Isa. LXIV). Profunditas ejus exinanitio unigeniti Filii Dei, et inclinatio tantae majestatis de sinu Patris usque ad opprobrium crucis; de principio vitae usque ad finem vitae, a summo ad imum, de coelo usque ad infernum, a fine usque ad finem. Quis autem sufficit cogitare finem et finem? Quis potest comprehendere de quam alto venit, aut quantum intersit inter summum unde descendit et imum quo descendit? Altitudo ergo hujus charitatis [Col. 0536D] est hominis provectio, profunditas ejus Dei est inclinatio, et, ut dictum est, a summo usque ad imum, ab initio usque in finem. At longitudo ejus sine initio est et fine. Nam dilectio ejus erga nos sicut nec desinit, sic nec incipit. Misericordia enim ejus ab aeterno et usque in aeternum, super timentes eum (Psal. CII). Latitudo ejus ampla est et diffusa, communi et generali utilitate benevolentiae ipsius et beneficentiae. Omnes enim homines vult salvos fieri, et ad agnitionem veritatis venire (I Tim. II), quod benevolentiae [Col. 0537A] est.Et proprio Filio suo non pepercit; sed pro omnibus nobis tradidit illum (Rom. VIII), quod beneficentiae est. Beneficentia autem ejus eo major aestimanda est, quo non solum ad omnes, sed et per omnia extenditur. Qui enim proprium Filium nobis dedit, quomodo non etiam eum illo omnia nobis donavit? (Ibid.) Haec autem charitas ante mundi constitutionem in consilio et proposito Dei clausa fuit, sed ordine suo revelata est, profusa et effusa, infusa et diffusa. Largiter quidem profusa est, quando Deus ad imaginem et similitudinem suam hominem creavit; largius et abundantius effusa est, quando per mortem unigeniti Filii sui hominem redemit. Infusa vero est, quando cor hominis ad tantam excellentiam charitatis intelligendam per gratiam [Col. 0537B] fidei illuminavit. At tunc diffusa est, quando aemulationis proposito, et imitationis desiderio, et vicariae dilectionis studio ampliati cordis latitudinem implevit. Haec est diffusio, qua spem nostram confirmat, ut non nobis timenda sit confusio. Spes, inquit Apostolus, non confundit: quia charitas Dei diffusa est in cordibus nostris (Rom. V), quae Dei est ad nos. Hanc enim illo in loco commendat Apostolus; sed per hanc diffusam diffusa est et illa in cordibus nostris, quae est a nobis ad ipsum. Sic autem diffusa est haec per illam, et in illa, sicut lux oculorum qui a sole illuminantur, diffunditur in luce, per quam illuminantur.

Audi attentius hujus comparationis similitudinem, ut de corporali luce ad spiritualem ratio deducatur. [Col. 0537C] Est lux illuminans, qua quid videat vel videatur. Est lux illuminata, ut videat cujusque rei species; est lux illuminata ut videat. Lux illuminans, ut quid videat vel videatur, est lux ista solis, quae in ipsa palpebra diluculi infunditur, ut ipsa primum videatur; deinde latius diffunditur, ut in ipsa videantur variae rerum species, quae cum coloribus et formis et figuris suis oculis nostris exhihentur. Lux illuminata ut videatur, istae sunt visibilium species quae, dum in tenebris sunt, ibi videri non possunt; sic quasi tenebrae sunt indistincta confusione informes: quando autem in luce sunt, quasi quaedam lux sunt illuminata, ut videri possit. Nam, ut Apostolus ait: omne quod manifestatur, lux est [Col. 0537D] (Ephes. V). Sic autem visibilis species videtur in luce ut, simul videatur lux in spiritu; et tanto clarius, quanto clarior est lux, quam species. Lux illuminata ut videat lux est oculorum, quae late diffunditur in luce diffusa, cum late patent oculis, quae luce diffusiore illustrantur. Lux autem spiritualis, quae oculos nostros illuminat, charitas Dei est ad nos. Beneficia autem Dei multa et magna nobis exhibita et praerogata, lucem charitatis quasi in se excipiunt, et oculis nostris ostendunt. In ipsis enim apparet, quantum diligat, et diligi debeat Deus. Nam, dum magnitudo beneficiorum ejus ante oculos nostros se expandit, immensa Dei charitas late patens palam innotescit; et in ejus contemplatione aspectus quoque mentis nostrae [Col. 0538A] latius se diffundit; et, dum charitas qua nos diligit Deus secundum dignam aestimationem beneficiorum ejus altius cogitatur, imis sensibus intimata dulcescit, et mira suavitate mutui amoris cor afficit, amplius illud et dilatans, ut Dei capax efficiatur: cujus charitati secundum vicissitudinem amoris se coaptat et conformat, secundum altum et profundum, longum quoque et latum. Alta est enim charitas ad Deum, cum altitudo speratur, et sublimitas gloriae desideratur, non in hoc saeculo, sed in Deo, qui dicit: Cum exaltatus fuero a terra, omnia traham ad meipsum (Joan. XII). Cui et sponsa dicit: Trahe me post te (Cant. I). Profunda est, cum propter Deum veritas ambitur; et abjectio eligitur, exemplo illius qui dicit: Elegi abjectus [Col. 0538B] esse (Psal. LXXXIII); ubi ostenditur, quod nolit eligi ad honorem, qui ipse sibi elegit abjectionem. Longa est charitas, quae perseverat usque in finem, imo magis sine fine. Charitas enim nunquam excidit. Lata est, quae memor benevolentiae et beneficentiae Dei, inter adversa et prospera in ipso semper delectatur, in ipso laetatur, illi jubilat semper et exsultat, tam lata quam laeta, sine angustia pusillanimitatis et murmurationis. Charitatis quippe latitudo ipsa est cordis dilatatio, quae et ipsa est justitiae delectatio. Hanc diffusionem charitatis in dilatatis cordibus nostris operatur charitas Dei, Patris scilicet vel Filii, operatur autem per Spiritum sanctum, qui datus est nobis; qui et ipse Patris et Filii amor est, amborum connexio. Ut caetera Dei [Col. 0538C] beneficia ad praesens reticeantur, quantum est ad exigendam a nobis charitatem, quod unigenitum Filium suum dedit nobis, ut nos in eo sibi gratificaret, nec non et Spiritum sanctum, qui cor nostrum praepararet, quo cum Filio et Spiritu sancto Pater ipse veniret, et apud nos mansionem faceret! Divisiones quidem gratiarum sunt, et in his omnibus charitas superexcellit: cujus diffusio per Spiritum sanctum fieri, et ipse Spiritus dari non frustra dicitur, non sine causa. Magnum et eximium est gratiae munus, cum quo seipsum dat ipse muneris auctor, non sustinens dividi ab hoc suo munere, vel hoc munus a se. Qui ergo charitatem accepit in munere, recte in Deo gloriari potest, et [Col. 0538D] dicere: Charitas Dei diffusa est in cordibus nostris, per Spiritum sanctum, qui datus est nobis (Rom. VIII). At qui sermonem sapientiae habet, vel sermonem scientiae, vel genera linguarum, vel interpretationem sermonum, vel gratiam cujuspiam administrationis vel operationis, quamvis haec dona sint Spiritus sancti; tamen, si charitatem non habet, tam non habet Spiritum sanctum in se, quam verum est illud, quod scriptum est: Spiritus sanctus disciplinae effugiet fictum (Sap. I). Charitas autem contrariis modis cor nostrum et angustat et dilatat. Saepe sentire potes quomodo stomachus ad cibos abominabiles, quos respuit, se angustat et arctat. Vix enim strictis faucibus ingreditur, quod non libenter accipitur. Nihilominus sentire potes, quomodo [Col. 0539A] ad cibos desiderabiles se relaxat et dilatat, et qua facilitate glutitur quod cum magna aviditate percipitur. Sic et charitas ad saecularia desideria quae non recipit, cor angustat, ad quaeque salubria et sancta voluntatem dilatat, et libertatem desiderii sui relaxat. Cupiditas vero ad haec transitoria se dilatat, quantum se ad coelestia coarctat; et quantum eor magis retrahit, tantum ad minima constringit. Magna autem et ampla sunt quae aeterna sunt; parva vero sunt, quae angustia temporis mox clauduntur, et brevi voluptate cito finiuntur. Habet autem cupiditas suam altitudinem per affectatam [Col. 0540A] honorum ambitionem; habet suam profunditatem per simulatam humilitatem, vel affectatam exaltationem; habet et longitudinem, per irrevocabilem continuationem; habet et latitudinem per inexplebilem capacitatem. Nos igitur, qui mundo renuntiavimus, qui non spiritum hujus mundi accepimus, sed spiritum qui ex Deo est, ut charitas Dei in cordibus nostris diffusa permaneat, sicut decet religionem nostram, diligamus Deum toto corde, tota anima, tota virtute, eodem Spiritu intus operante, qui est super omnia Deus benedictus in saecula. Amen.



TRACTATUS QUARTUS DECIMUS SEU SERMO
[Col. 0539]

De verbis illis: Introduxit me in cellam vinariam, ordinavit in me charitatem; fulcite me floribus, stipate me malis; quia amore langueo (Cant. II).

[Col. 0539B] Amor languor est et infirmi animi passio. Ad quam veritatem asserendam si indigna et minus idonea videtur auctoritas poetae, qui dicit:

Hei mihi, quod nullis amor est medicabilis herbis:
apud religiosas mentes sufficere debet vox sponsae, quae loquitur quod sentit, et dicit: Amore langueo. Videamus ergo an omnis amor languor sit. Est naturalis amor, quo parentes se diligunt et liberi; et in brutis animantibus vim suam obtinet. Nam et haec super fetus suos varie afficiuntur. Ursa quippe catulis suis blande murmurat, et gallina super pullos suos infirmatur. Quid nisi amor effecit, ut plangeret Jacob, et diceret: Fera pessima comedit filium meum, bestia devoravit Joseph? (Gen. XXXVII.) Quid nisi amor impulit David, ut plangeret, dicens: Fili [Col. 0539C] mi Absalon, Absalon fili mi; quis mihi det, ut ego moriar pro te, Absalon, fili mi, fili mi Absalon? (II Reg. XIX.) Est socialis amor, quo amicitiae foedera junguntur: quo quidem amore David et Jonathas sese dilexerunt, cujus dolore cruciabatur David, cum diceret: Doleo super te, frater mi, Jonatha, decore nimis, et amabilis super amorem mulierum: et sicut mater unicum amat filium, ita te diligebam (II Reg. I). Est conjugalis amor, quo sese caste diligunt sponsus et sponsa, qui plerumque amarius separantur, quam dulcius copulantur. Est incestus amor, vel alias impudicus. Habet hic amor passiones suas, et dolorum angustias. Probat Amnon diligens Thamar, cui locutus est Jonathas: Quare sic macie attenuaris, fili regis, per singulos dies? [Col. 0539D] (II Reg. XIII.) Probat et Sichem, qui Dinam dilexit, et agglutinata est animae ejus anima illius. Est vanus amor, amor hujus mundi, quo diligitur quod ad vitam beatam obesse potest, et prodesse non potest. Quem amorem coarguit Propheta dicens: Filii hominum, usquequo gravi corde, ut quid diligitis vanitatem? (Psal. IV.) Hic vanus amor, sicut et impudicus amor, non solum languor est, sed et vitium animae, et mors. Est sanctus amor, quo Deus vere, caste pureque diligitur, qui et ipse languor est. Hoc enim anxie laborat, quae dicit: Amore langueo. [Col. 0540B] Sed, si amor Dei charitas est, et charitas virtus est, et inter virtutes summa est, quomodo amor Dei languor est? An amor Dei vel charitas infirmitas est? Et virtus languor, et sanitas morbus et medicina. Quomodo sanitas vel medicina non est, per quam ab aegritudine curata est? De qua scriptum est: Dimissa sunt ei peccata multa, quoniam dilexit multum (Luc. VII). Quomodo charitas sanitas non est, quae languentis animae vulnera curat, et operit multitudinem peccatorum? Si autem charitas sanitas est, quomodo languor est? Et si languor, quomodo incurabilis languor non est, cum scriptum sit: Charitas nunquam excidit? (I Cor. XIII.) An amor aliter habetur in desiderio utendi, aliter in usu desiderii? Ita plane. [Col. 0540C] Interim quippe amor languor est, dum quae amat, aestuat, anhelat, et suspirat; dum non habetur, quod desideratur; dum cruciatur, quae a cupitis sponsi amplexibus differtur, et quia differtur. Sed, qui sanat omnes infirmitates tuas, o sponsa, et hunc languorem tuum curabit, cum se videndum ad habendum et fruendum praebebit sponsus; id est quando videbis eum sicuti est, oculo ad oculum, facie ad faciem, semel ei jungenda, et ab ejus colloquio, visu, osculo et complexu nunquam disjungenda. Extunc excidet languor tuus, sed nunquam amor tuus. Non erit, ut tunc dicere possis: Amore langueo; sed magis: Amore gaudeo; et inde tibi gaudium, quod gaudebit sponsus super sponsam, et gaudebit super te Deus tuus. Hic finis [Col. 0540D] languoris, sed non finis amoris. Interim autem quid? Sponsa gravius infirmatur, et languida lecto tenetur Dominus opem ferat illi super lectum doloris ejus (Psal. XL). Quid opis, quid consilii, quidve solatii dabitur illi? Nam de remedio amoris non nunc agitur. Procul enim est, et ultra fines terrae, et sub coelo non invenitur. Ipsa autem quae clamat, et vim suae passionis sentit, quia remedium hoc tempore vel loco sperare non potest; solatia saltem a domesticis suis postulat, quibus consolentur eam, donec transeat infirmitas. Sed et more languentium [Col. 0541A] primo declarat initium, et causam, et processum, deinde requirit solatium; quia nondum sperat remedium, quod novit aliquantisper differendum. Quasi requisita, o mulier languida, unde tibi haec infirmitas? Respondet: Introduxit me in cellam vinariam. Quis te introduxit? Sedi quidem sub umbra illius quem desideraveram, et ille cibatam fructu suo, qui dulcis erat gutturi meo, introduxit in cellam vinariam, ut cibatam potaret poculo amatorio, quod depromptum de cella vinaria miscuit mihi, et cum gustassem, volui bibere. In hunc modum amore langueo. Qui desideratis poculum salutis (hic enim languor salus est), cum sponsa bibere, attendite quae sit cella vinaria, ut introducamini in eam. Et, si vultis audire, cella cordis ipsa [Col. 0541B] est, cella vinaria, ubi est vinum amoris. Cella, inquam, cordis, sed eorum qui convertuntur ad cor. Nam qui extra se vagantur, ambulantes in desideriis erroris, longe facti a corde suo, tanquam vecordes, qui respiciunt ad vanitates et insanias falsas, hi extra cellam vinariam sunt, qui ad se revocantur per prophetam dicentem: Redite, praevaricatores, ad cor (Isa. XLVI). Forte non omnes qui ad cor redeunt, statim in cellam vinariam introducuntur. Sponsa enim prius sedet sub umbra, et desiderat, et fructus dulcedinem laudat, et post introducitur in cellam vinariam. Sunt nempe multi, qui prius licite utuntur hoc mundo, et sedent sub umbra, et desiderant, et suavem fructum justitiae laudant, et de via perfectionis secum tractant, et [Col. 0541C] gratia divinae miserationis compuncti, disponunt propter Christum omnia relinquere, eique soli in omni puritate cordis adhaerere. Qui cellam vinariam tunc intrant, cum propter Christum omnia contemnenda judicant, et a corde suo alienant. Nec intrat sponsa quasi per se, sed introducitur; quia nemo viam perfectionis recte ingreditur, vel ad cor revertitur, nisi vox illius in corde convalescat, cui per Prophetam dicitur: Dixisti, convertimini, filii hominum (Psal. LXXXIX). Et iterum: Animam meam convertit (Psal. XXII). Tunc ergo sponsa introducitur in cellam vinariam, cum per contemptum mundi amor mundi de toto corde totus excluditur. Propter quod introducta, et omni cupiditate postposita, [Col. 0541D] et per vinum compunctionis sobriae mentis abalienatione jam mundi oblita, nihil in se nisi charitatem sentiens, dicit: Ordinavit in me charitatem.

Utramque hic intellige charitatem, et Dei et proximi. Nam, ea quae est proximi reducitur ad charitatem Dei, cum proximus non sit diligendus, nisi secundum Deum, in Deo, vel propter Deum. Charitas autem ordo virtutis est; sed virtus ordo amoris est, differenter tamen. Sic enim virtus ordo amoris est, ut ab amore ordinetur; sic charitas ordo virtutis est, ut eam ordinet ipsa prius ordinata, ut ordinare possit. Ordinatur autem charitas aestimatione, aemulatione et electione. Aestimatione quidem, cum vero judicio mentis omnibus melior, dignior et pretiosior [Col. 0542A] aestimatur. De aestimatione charitatis Apostolum consule: ipse tibi dicet quam digne et magnifice aestimanda sit. Adhuc, inquit, excellentiorem viam vobis demonstro (I Cor. XIII). Et iterum dicit: Nunc autem manent fides, spes, charitas, tria haec. Major autem horum est charitas (ibid.) Et iterum: Scire etiam supereminentem scientiae charitatem Christi (Ephes. III). Parum est autem de charitate sic sentire, et sola aestimatione omnibus eam praeferre, nisi et affectione aemulationes omnibus praeponatur, ut ante omnia et super omnia desideretur. Ad quod admonet Petrus, cum dicit: Ante omnia autem mutuam in vobismetipsis charitatem continuam habentes (I Petr. IV). Et Paulus, cum dicit: Aemulamini charismata meliora (I Cor. XII). Et iterum: Super [Col. 0542B] omnia haec charitatem habete (Coloss. III). Quoniam autem nonnulli charitatem aestimatione vel aemulatione probant, et electione vel sectatione non probant, ordinanda est et electione, quatenus sic quaeratur, ut habeatur et teneatur. Ad obtinendam enim charitatem, non sufficit cum aestimatione qualiscunque aemulatio, sine sectationis studio. Nonnulli enim ad eam aspirant et suspirant, qui in ea nunquam respirant. Concupiscunt enim, et non apprehendunt: propterea vane concupiscunt, ideoque vane, quia consilio non utentes, moribus improbant, quam judicio, et qualicunque desiderio non consilio probant. Aestimatio autem in judicio rationis est, aemulatio in desiderio voluntatis, electio in consilio discretionis. Discretio autem electionis [Col. 0542C] non est, ubi eligitur quod deterius est. Propterea Apostolus dicit: Sectamini charitatem (I Tim. VI) Sectando enim, hoc est Dei consilio utendo, charitas apprehenditur. Hoc est autem consilium: rebus illicitis pro amore Christi renuntiare, ut charitas habeatur; et a rebus licitis, quantum possibile est, abstinere, ut perfectius habeatur. Hoc est consilium, ut cupiditas omnino abjiciatur, quatenus sic charitas acquiratur. Hoc consilium insinuat, qui dicit: Si dederit homo omnem substantiam domus suae pro dilectione; quasi nihil despiciet eam (Cant. VIII). De spectione labentium acquiritur amor aeternorum. Contemptu cupiditatis emitur aurum charitatis. Omnia, inquit Apostolus, detrimentum feci, et arbitratus [Col. 0542D] sum ut stercora, ut Christum lucrifacerem (Philip. III). Charitas autem primo loco cordis tui judicio dignae aestimationis, et toto desiderio aemulationis, et omni studio sectationis collocata, suo loco constituta est, ideoque ordinata. Is etenim locus ei debetur. Ipsa vero sic ordinata omnia ordinat, ut secundum ordinem omnia fiant. Cum enim Apostolus dicat: Omnia secundum ordinem fiant in vobis (I Cor. XIV); et ipse idem dicat: Omnia vestra in charitate fiant (I Cor. XVI); colligi potest, secundum ordinem fieri quae in charitate fiunt, et extra ordinem esse quae in charitate non fiunt. Charitas angelos ordinat in officiis et ministeriis suis; ordinat vitas et mores justorum in professionibus et studiis suis; ordinat agmina virtutum in stationibus [Col. 0543A] suis, ut virtutum chorus ordinatus, id est castrorum acies ordinata, ab hostibus irrumpi nequeat, vel turbari. In charitate ordinata est lex per angelos in manu mediatoris. Radiante enim virtute Christi in charitate, quam in nobis commendavit, post spiritum timoris accepimus spiritum adoptionis filiorum, ut non in timore, sicut sub lege, non ex tristitia vel ex necessitate, sed ex intimo amore in laetitia cordis, in libertate spiritus, serviamus illi. In charitate ordinatur testamentum super sacrificia bonorum operum, quia super omne bonum quod agimus, testamentum promissionis Dei ponitur, dum per amorem Dei semper aeterna retributio cogitatur, et omnibus meritis nostris superior aestimatur. Non sunt enim condignae passiones hujus temporis [Col. 0543B] ad futuram gloriam, quae revelabitur in nobis (Rom. VIII). Ordinavit charitas mysterium redemptionis nostrae, quae Deum de loco dignitatis suae quasi deposuit, et in loco dignationis suae posuit, et paulo minus ab angelis minoravit, et hominem inter homines collocavit. Ab aeterno, inquit Dei Sapientia, ordinata sum (Prov. VIII), haud dubium quin aequalis Patri, ut jure sit super omnia, per quam facta sunt omnia. Sed attingit a fine usque ad finem (Sap. VIII); a fine, qui est fons vitae, usque ad mortem, quae est finis vitae; fortiter quidem, quia mortem moriendo destruxit; disponens omnia suaviter, in humilitate et charitate omnia ordinavit; pacificans, et restituens, et componens, ut sibi subjecta sint omnia. Tunc enim omnia ordinata sunt, cum sub [Col. 0543C] eo sunt, a quo sunt. Ordinem suum deseruit, qui loco suo stare renuit, volens Deo per aequalitatem coesse, non per humilitatem subesse, dicens: Ero similis Altissimo (Isa. XIV). Ordinatione tua, Deus, perseverat dies (Psal. CXVIII); tua quidem, non propria cujusque sua. Propterea ille non perseveravit, quia ordinationem turbare praesumpsit, minime attendens, quoniam omnia serviunt tibi. Hinc angelus lucis, qui erat sicut dies coeli, factus est princeps tenebrarum, et caligo noctis. Charitas vero, quae per obedientiam omnia Deo subjecit, suo arbitrio cuncta disponit: et nunc consulit quod perfectius est, nunc praecipit quod necessarium est, nunc permittit quod illicitum non est, [Col. 0543D] nunc eligit quod melius est, nunc suscipit quod necessarium est.

Licet enim libertas adjuncta sit charitati, cedit tamen charitas necessitati, dum nonnunquam praetermittit quod melius est, ut devitet quod deterius est. Saepe enim dum aemulamur bonum quod melius est, dignius et perfectius, impedimur auctoritate superioris potestatis, aut violentia alicujus difficultatis, aut imbecillitate propriae infirmitatis: unde evenit, ut quod aemulatione fuerit prius, electione et sectatione sit posterius. In disponendis itaque iis quae facienda sunt, utitur charitas nunc ordine libertatis et dignitatis, nunc ordine dispensationis et necessitatis. Nam, cum nec vis majoris auctoritatis, vel cujuspiam difficultatis, nec trepidatio pusillanimitatis [Col. 0544A] obsistit, libere eligit et sectatur quod dignius est et perfectius. Cum autem libertas electionis, imo electio melioris aliquomodo impeditur, ordine praepostero, ordine tamen, suscipit charitas quod necessitas imponit, aut infirmitas suggerit. Charitas quippe, cum sua libertate utitur, accedit meliori; cum necessitati cedit, aut infirmitati concedit, subjicit se bono inferiori. Unde, cum aemulatur quod melius est, et aliqua vi actionis urgetur ad id quod inferius est, nonnunquam electione haesitat, et quid eligat, ignorat; sed quid magis appetat, non ignorat. Hinc Paulus magis desiderans esse cum Christo, multo enim melius; et necesse habens propter fratres in carne manere, electionis ambiguo arctatur et dicit: Et quid eligam ignoro [Col. 0544B] (Philip. I). In omnibus autem justis, sive in his qui meliora libere eligunt, sive in iis qui inferiora bona suscipiunt, ipsa charitas semper ordinata est; semper prima aestimatione, aemulatione, sectatione vel electione. Nemo enim magis bonus est, nemo minus bonus, dummodo bonus, qui non ipsam charitatem caeteris anteponat, etiamsi dilectione praeponenda electione postponat. Cum autem charitas fuerit ordinata, cumque ipsa ordinaverit, et quocunque modo ordinaverit, omnia pariter ordinata sunt. Ipsa enim ordo est gerendorum; et extra ordinem non sunt quaecunque in charitate fiunt. Sponsa autem jam mundum contemnens, jam ordinatam charitatem habens, jam prae amoris magnitudine aestus sui pectoris ferre non praevalens, quibus putas passionibus [Col. 0544C] angitur, quibus doloribus cruciatur? Quomodo torquetur inter scandala odio et taedio, quam graviter suspenditur dilatione et exspectatione, a spe et desiderio! Quis explicare queat omnes angustias languentis sponsae, quas pro dilecto patitur, cui minus est omne quod patitur? Ad languorem ejus pertinet, quod ipsa de se dicit: Nolite me considerare, quod fusca sum: quia decoloravit me sol (Cant. I). Sed nunquid ubi passiones Christi abundant, consolationes Christi non abundant? Imo abundant. Habet ergo sponsa consolationes suas, tum in suis bonis, tum in aliorum, sed bonorum, exemplis. Videt enim in numero bonorum alios incipientes, et quasi initiis virtutum florentes; videt [Col. 0544D] et alios maturitate morum ad culmen perfectionis pertingentes.

Quid sunt autem amantium, et amore languentium exempla, in initiis et complementis virtutum, in primis rudimentis et maturioribus patientiae exercitiis, nisi flores et fructus honoris et honestatis? Gaudet sponsa incipientes praecedere, gaudet et fortiores aequare. Gaudet illos habere subtus se, ut tanquam floribus suffulta mollius quiescat. Gaudet et illos habere ex latere, et juxta se, ut quasi malis stipata et circumsepta, nec ad dexteram, nec ad sinistram se vertat; sed indeclinabiliter et fortiter ad fortia convalescat. Propter quod dicit: Fulcite me floribus; stipate me malis. Tanquam diceret domesticis suis: O intimi [Col. 0545A] sensus et affectus mei, consolamini me, et hoc agite in me, ut substratis floribus mollius incumbam; et ut circumpositis malis stipata, aliorsum me non vertam. Juvat sic aegrotare, dum mihi pro solatio sint, qui mecum pariter doleant, et simili moerore languescant. Habet praeterea sponsa languoris solatium de meritis suis, et meritorum praemiis. Attendit siquidem tria in praemium sibi repromitti a Domino dicente: Nemo est qui reliquerit illa vel illa propter me, et propter Evangelium, qui non accipiat centies tantum nunc in tempore hoc cum persecutionibus, et in fine saeculi vitam aeternam (Marc. X). Postquam per incrementa virtutum diu profecerit, et circa studia spiritualis disciplinae sese strenue exercuerit, tunc demum centuplum invenit in cordis [Col. 0545B] pace et tranquillitate, serenitate et securitate, delectatione justitiae et inenarrabili spiritualis jucunditatis dulcedine. Haec sunt mala, hi sunt fructus justitiae, qui ex floribus inchoatae disciplinae proveniunt. Non solum autem haec, sed et mala tribulationum et persecutionum, quae ad exemplum patientiae nonnunquam praerogat Deus desiderantibus pro nomine Jesu pati, vel etiam mori. Unde et patiens Job dicit: Qui coepit, ipse me conterat. Solvat manum [Col. 0546A] suam, et succidat me: et haec mihi sit consolatio, ut affligens me dolore non parcat (Job VI). Et iterum: Si flagellat, occidat semel, et non de poenis innocentium rideat (Job IX). Nonne qui hoc dicit, ipsa flagella in se provocare videtur, et quasi dicere: Stipate me malis? Quae quidem non diceret, nisi floribus virtutum suffultus fuisset. Erat enim simplex et rectus, et recedens a malo. Sponsa ergo perfectionis aemula non solum virtutum charismata, et internae pacis gaudia beneficia Dei reputat; sed dona Dei in tribulationibus suis agnoscit, et flagella ejus quasi quaedam beneficia gratanter acceptat. Vobis, inquit Apostolus, donatum est pro Christo, non solum ut in eum credatis, sed ut etiam pro illo patiamini (Philip. I). Si autem his malis, quasi quibusdam [Col. 0546B] justitiae fructibus sponsa stipari desiderat, quanto magis ad illos inaestimabiles justitiae fructus, qui in futurum reservantur, suspirat! Nam et hos cogitare potest fructus, cum dicit: Stipate me malis. His siquidem malis spe saltem interim sese consolatur ab omni tribulatione malorum et dolore, donec videat quem amat, sponsum suum Jesum Christum, qui est super omnia Deus benedictus in saecula. Amen.



TRACTATUS QUINTUS DECIMUS DE VITA COENOBITICA, SEU COMMUNI.
[Col. 0545]

[Col. 0545C] Gratia Domini nostri Jesu Christi, et charitas Dei, et communicatio sancti Spiritus, sit semper cum omnibus vobis (II Cor. XIII).

Institutio vitae communis non parva, non levi, non mediocri auctoritate suffulta est et subnixa. In vita communi primitiva fundata est Ecclesia; a vita communi nascentis Ecclesiae coepit infantia. Vita communis ab ipsis apostolis accepit suae professionis exemplum, sui honoris titulum, suae dignitatis privilegium, auctoritatis suae testimonium, defensionis patrocinium, spei suae firmamentum. Apostoli, qui a Deo constituti sunt principes super omnem terram; principes populorum, qui congregati sunt cum Deo Abraham; dii fortes terrae, qui vehementer elevati sunt; amici Dei, qui nimis honorati [Col. 0545D] sunt, et nimis confortatus principatus eorum; senatores coeli, judices mundi, quibus facta est repromissio sedere super duodecim thronos, et judicare duodecim tribus Israel; patres conscripti, quibus dati sunt gladii in manibus eorum, ad faciendam vindictam in nationibus, et increpationes in populis; ad alligandos reges eorum in compedibus, et nobiles eorum in manicis ferreis, ut faciant in eis judicium conscriptum: hi tanti viri, tam potentes, tam praeclari, induti virtute ex alto, instinctu Spiritus sancti vitam communem observandam susceperunt, et exemplo suo confirmaverunt, et suis moribus comprobaverunt, nobisque servandam [Col. 0546C] tradiderunt; ut in terra positi, per communis vitae similitudinem incipiamus angelis Dei configurari, quibus sumus in aeterna vita sociandi, aequales similesque futuri. Vita communis juxta exemplaria coelestium instituta est, de coelo traducta, de coelesti conversatione sanctorum angelorum ad nos usque transsumpta. Si ad commendationem vitae communis parum est, quod ad nos usque ab apostolis, ad apostolos ab angelis Dei pervenit; est adhuc, quod adjici possit, super omnem laudem ejus. Ab ipso enim fonte vitae manavit vita communis. Illum nunc loquor fontem, de quo scriptum est: Apud te est fons vitae, et in lumine tuo videbimus lumen (Psal. XXXV). Vita sane communis quasi quidam splendor est aeterni luminis, quaedam emanatio vitae [Col. 0546D] aeternae, quasi quaedam derivatio de perenni fonte, unde manant aquae vivae salientes in vitam aeternam.



De communi vita Patris et Filii et Spiritus sancti.

Deus vita est, sancta et individua Trinitas una vita est. Non alia vita Pater est, et alia Filius, et alia Spiritus sanctus; sed hi tres una sunt vita; et, sicut una est eorum communis essentia, communisque natura, ita una est eorum communis vita. Non est enim Deus singularis aut solitarius, quia Deus trinus et unus est. Nec vita Dei non communis est, quia tribus personis una est, individua et indifferens vita. Forte salva pietate fidei alicui videri poterit Dei essentia vel potentia singularis, vel singularis [Col. 0547A] sapientia, quia incomparabiliter supereminens est, et superexcellens, ideoque cum communis sit, quasi singulariter communis, et idcirco quasi singularis forte existimabitur. Ne sub verbi ambiguitate quod certum est in dubium revocetur, indubitanter constat, Dei vitam non ita esse singularem vitam, ut communis non sit, quia scriptum est: Sicut Pater habet vitam in semetipso, sic dedit et Filio vitam habere in semetipso (Joan. VI). Non decebat Deum solitarium esse, non congruebat dignitati ejus, gloriae beataeque vitae consortem non habere. Juxta fidem sanctorum Patrum vera fidei professio, vera assertio, vera est protestatio, Deum trinum et unum esse, non solitarium: et in adjutorium hujus fidei ipsa nostra ratio quodammodo assurgit. Deus enim [Col. 0547B] qui habitat lucem inaccessibilem, ne omnino ignoretur, et per ignorantiam non ametur, quadam sua luce, licet tenui, in cordibus nostris scintillat; et ex ea parte sese magis nobis aperit, suamque naturam nobis prodit, qua nobis magis expedit naturam ejus cognoscere, quam pro modulo cognitionis indultae debemus toto corde, tota anima, totaque virtute diligere. Deus autem charitas est: et, sicut ait Apostolus: Charitas ejus diffusa est in cordibus nostris, per Spiritum sanctum qui datus est nobis (Rom. V). Charitas autem, quae per gratiam in nobis est, aliquo modo repraesentat nobis, qualis sit illa incomprehensibilis charitas, quae Deus est, cujus natura sive charitas, sive benignitas est. Natura charitatis [Col. 0547C] haec est, sicut quodam intimo sensu ipsius charitatis nobis medullitus intimatur, et amare, et velle amari. Sicut enim ignis non potest non ardere, sic et charitas non potest non amare. Amor enim ignis est, et amare hoc est ardere. Et sicut ignis non sese continet intra se, sed in hoc moveri videtur, ut semper attingat quae incendat, ne in se tantum vivat, sed calorem suum, his quae vel attacta vel incensa fuerint communicet, sic et amor quodam sensibili conatu gestit sese transfundere, et bonum quod habet, ad alterum, qui plena dilectione diligitur, transmittere, et in commune deducere, et in communem suae possessionis consortem asciscere. Aestimatione enim charitatis omne bonum pulchrius elucescit, cum in commune deducitur, quantum [Col. 0547D] decet.

In his autem bonis, quae sufficere possunt amanti, et ei qui plena dilectione amatur, amat charitas communionem, et mavult cum dilecto suo communiter habere, quam sola possidere quod ambobus possit sufficere. In iis autem bonis, quae non possunt utrique sufficere, saepe charitas praeeligit ipsa carere, ne amicus careat, quem noverit sua benignitate indigere. In praestandis autem beneficiis id semper agit charitas, ut qui amatur amet, ne solus ametur. Semper enim, ut praedictum est, amat amari, nec amanti sufficit amor communionis, si non adsit communio amoris. Nam, cum bona sua velit esse communia, ipsum amorem multo magis. Nescit amor non esse benignus, odit esse solitarius. [Col. 0548A] In profusione largitionis, quasi per amorem communionis, conciliare satagit communionem amoris. Quae est enim benignitas amoris, si bona sua sibi soli retinere velit, et communicare non velit? Aut quae est consolatio amanlis, si solus non ametur, et solus amet? Scriptum est: Vae soli! (Eccle. IV) Amor solitarius ipse sibi cruciatus est, et quodammodo seipsum odit, cum omnino nolit esse solitarius, ne non sit mutuus: et, sicut non potest sua benignitate suaque natura privari, sic non potest non amare communionem boni, communionemque sui. Charitati itaque, quae in nobis est, duae res, quantum ad desiderium ipsius charitatis, inseparabiliter annexae sunt, amor communis et communio amoris. Si autem alterutra desit, nondum beata est [Col. 0548B] charitas, quae nihil nisi beatitudinem quaerit in communione boni et communione sui. Sed, si bonum commune adsit, et amor communis non adsit, aliquid charitati deest, quod ipsa velit adesse. Si amor communis sit, et bonum commune desit, aliquid charitati deest, quod ipsa nolit deesse. Haec sic se habeat in ea charitate, quae nostra est, et in nobis est, et inter nos est; per quam charitatem nondum plene beati sumus, sed in futuro beatificandi sumus, in communione summi boni, quod omnibus poterit sufficere, et in communione amoris mutui, per quem nobis nihil non commune. Vide, mens mea, et considera, quoniam experientia charitatis tibi notae idipsum tibi de natura Dei demonstrat, [Col. 0548C] quod Deus ipse de se per gratiam fidei revelat. Poteras quidem, o mens, si peccato contenebrata non esses, Deum in ipsa tui natura, sicut in imagine sua, quam familiariter cognoscere. Nunc autem pene excaecata es, ut nec in te, nec per te, vel Deum vel te valeas pervidere. Quomodo ergo caecus non sum? Fateor in hac parte, quantum in me est, caecus sum; ut vere vox mea sit haec: Dereliquit me virtus mea, et lumen oculorum meorum, et ipsum non est mecum (Psal. XXXVII). Quia semel coepi, adhuc loquar ad te, mens mea. Credo quod Deum videre, et in Deum ire desideras, et duce indiges, quia caeca es. Si ducatum fidei sequaris, non aberrabis; sed in ipsa luce fidei jam nunc videre Deum poteris. Sed nunquid in sola fide [Col. 0548D] videtur Deus. Nunquid non in charitate? imo et in charitate, et magis in charitate. Ipsa enim charitas praeceptum lucidum est, illuminans oculos. In nobis enim nihil similius est charitati, quae Deus est, quam ipsa charitas, quae in nobis a Deo est. Per hanc imago Dei in nobis reformatur; per hanc Deus in nobis videtur et sentitur, multoque plenius quam in sola fide cognoscitur. Si ergo invisibilia Dei per ea quae facta sunt in nobis intellecta conspiciuntur (Rom. I); si aestimare licet naturam Dei ex gratia sua; si ex munere auctorem muneris cognoscere datur; procul dubio naturae Dei congruit amor communionis, et communio amoris. Nam cujus natura charitas est, et benignitas est, naturaliter amat, et vult amari; et quantum amat, tantum [Col. 0549A] vult amari. Nec plenam beatitudinis suae communionem sustinet illi deesse, a quo vult amari, quantum dignus est amari; ne minor sit communio amoris, quam amor communionis. Tanta est autem charitas Patris, ut vitam quam habet in semetipso, hanc et Filio daret habere in semetipso, ut una vita sit cum Patre Filius coaequalis Patri, et consors paternae gloriae in omni plenitudine aeterni honoris, et individuae potestatis. Beata enim charitas sine consorte non est, unde nec sine communione est. Beata autem charitas beata vita est, et beata vita beatitudo est; et beatitudo summum bonum est. Summum autem bonum naturaliter commune est. Omne enim bonum, eo ipso quo bonum est, et laudabile est: quod si et bonum est et commune est, [Col. 0549B] cumulatiorem habet gloriam et bonitatis et communionis. Summa enim bonitas boni ipsa communio est. Proinde summum bonum communionis laude privari non potest, ne summum bonum non sit, si ei tanta virtus laudis, et laus virtutis desit. Summum autem bonum et plenum et perfectum bonum est, cui omnino nulla digna laus boni deesse possit. Unde et naturaliter commune est, et per gratiam communicabile, sicut fons et origo omnium bonorum. Haec est autem vita aeterna, vita beata, vita communis, charitas infinita, et incomprehensibilis, Deo Patri ejusque unigenito Filio communis. Sicut enim Pater habet vitam in semetipso; sic dedit et Filio vitam habere in semetipso. In se habet vitam [Col. 0549C] Filius, quam habet et Pater; quia una vita est ipse cum Patre. Verumtamen, vitam, quam habet Filius in se, quia vita est, non habet a se, sed a Patre. Quidquid enim secundum substantiam dicitur Filius vel esse, vel habere, hoc communiter cum Patre est, et communiter cum Patre habet, hoc est a Patre habet. Hoc a Patre habet, ut vivens Deus sit, ut beatus et omnipotens et sapiens sit, ut ipsa vita, et beatitudo, et virtus, et sapientia sit. A Patre etiam habet, ut Filius sit, nec habere coepit, quod a Patre accepit, quia nascendo accepit quod Pater gignendo dedit. Coaeternus est enim Patri, et consubstantialis, et coaequalis, et per omnia similis; Deus de Deo, lumen de lumine, splendor gloriae, et figura substantiae ejus, et imago Dei invisibilis. [Col. 0549D] Pater autem qui Filio dedit vitam habere in semetipso, sicut et ipse vitam habet in semetipso, Filium diligit sicut semetipsum; et Filius Patrem, sicut semetipsum: horumque amor Spiritus sanctus est, amborum nexus et communio. Horum amor ita individuus est, ut qui Patrem amat, amet et Filium; et qui non amatur a Filio, non ametur a Patre. Unus est amor eorum, et honor individuus; una virtus, et individua operatio; tantaque communio, ut Filius dicat ad Patrem: Et mea omnia tua sunt; et tua omnia mea sunt (Joan. XVII). Et Joannes Baptista dicit: Pater diligit Filium et omnia dedit in manus ejus (Joan. III). Ipse quoque Dominus iterum loquitur, dicens: Pater diligit Filium, et omnia demonstrat ei quae ipse fecit (Joan. V).



De communione angelorum.
[Col. 0550A]

Hujus vitae communis, quae in Deo est et Deus est, quaedam repraesentatio est communis vita angelorum, quam in summa pace conciliat Spiritus sanctus, sicut amor, et nexus, et communio. Verbo enim Domini coeli firmati sunt; et spiritu oris ejus omnis virtus eorum (Psal. XXXII). Coeli angeli sunt, in cujus amore concorditer et feliciter vivunt. Amant enim singuli universos, et universi singulos; omnes idem volunt, et idem nolunt; quod uni placet, nulli displicet; quod unus vult, nullus non vult: una est omnium sententia, una voluntas; omnes idipsum sentiunt, et idipsum sapiunt. Ubi non inflatur superbia, non tabescit invidia, non excandescit ira, non litigat discordia, non murmurat impatientia, [Col. 0550B] non detrahit lingua dolosa. Omnia ibi pacifica sunt, omnia composita, omnia tranquilla; nihil inordinatum, nihil indisciplinatum, nihil ordini vel obedientiae contrarium, occasione habendae proprietatis nihil in occulto repositum; sed omnia manifesta sunt, omnia clara; et quae singulorum sunt propria, per communionem amoris et amorem communionis, omnium sunt communia. Omnes in uno templo in commune Deo jubilant in libro vitae omnes simul legunt, meditantur et contemplantur; ad unam mensam omnes communiter reficiuntur. In loco externae quietis simul pausant, nihil a quoquam singulariter agitur, quod communem pacem, vel obedientiam, vel ordinem, vel turbare valeat, vel [Col. 0550C] offendere. Talis est illa jucundissima et felicissima societas supernorum civium communiter viventium; quorum conversatio a nobis adhuc in terra positis communis vitae similitudine semper repraesentanda est, ut tanto familiarius illorum consortio mereamur adjungi, quanto vicinius desuper nobis datum fuerit illorum vitam imitari, per gratiam Domini nostri Jesu Christi, et charitatem Dei, et communicationem sancti Spiritus. Amen.



De communione naturae, cui annectitur communio culpae.

Vitam communem communio facit. Est autem quaedam communio naturae, quaedam communio gratiae et quaedam communio gloriae. In communione unius naturae totum genus humanum colligitur, [Col. 0550D] quod de uno parente cum traduce peccati propagatum est, totaque hominum numerositate longe lateque disseminatum est. Huic communioni naturae annexa est quaedam communio culpae et irae. Natura enim in radice vitiata cum ipso vitio propagatur cum originali culpa et originali ira. Natura enim filii irae sumus. Omnes enim nati sumus et mali et miseri. Labe peccati ita infecta est humana natura, ut nec nitro, nec herba borith, nec ullo genere ablutionis vel mundationis purgari possit, nisi in sanguine Domini nostri Jesu Christi, in cujus morte baptizati sumus. Quotquot enim baptizati sumus, in morte ipsius baptizati sumus (Rom. VI). Ira autem indignationis Dei de occulta justitia, sicut sagitta de pharetra prodiens, humanae naturae altius [Col. 0551A] infixa est, et ad interiorum intima pervenit, et ita firmiter inhaesit, ut nulla vi, nisi validissima manu omnipotentis Dei, extrahi possit. De hac sagitta per prophetam dicitur: Filiam pharetrae suae misit in renibus meis (Thren. III). In zelo justitiae suae concepit Deus indignationem contra peccatum, et effudit iram. Haec nobis innata est ira, cujus natura filii sumus. Haec est filia pharetrae, de occulta Dei justitia quasi de pharetra deprompta; ibi concepta est, et hinc in nobis nata, et nobis innata, et connata filia pharetrae, sed quasi uterina soror nostrae naturae. Hanc in renibus suis dicit propheta. Recte quidem in renibus. Ibi enim est sedes concupiscentiae, unde propagatur languor naturae. Communio haec vitiatae naturae, in qua nos omnes unius naturae [Col. 0551B] consortes, et peccato obnoxii, et debito mortis tenemur astricti, triplicem necessitatem nobis imponit, charitatis, humilitatis et pietatis. Diliges, inquit Dominus, proximum tuum, sicut teipsum (Deut. VI). Si ratio divinorum mandatorum humanae curiositati reddenda est, quamvis sufficere debeat ad omnem curiosam inquisitionem compescendam, Deum mandasse, cujus omnia mandata fidelia sunt, facta in veritate et aequitate, sollicito tamen cur Deus hoc mandatum velit custodiri nimis, non deerit quod respondeat fides. Novit fidei conscientia, Deum diligere sibi consubstantialem, naturaeque suae consortem. Hoc exemplo respondere potest homini: Fac et tu similiter (Luc. X); dilige consortem naturae tuae, futurum participem repromissae tibi gloriae. [Col. 0551C] Dilige naturam tuam, dilige quod natus es, ne non diligas te, non diligens in altero naturam, quae est in te. Ad diligendum itaque naturae nostrae consortem, ipsius Dei exemplo trahimur, auctoritate praecipientis urgemur, communione naturae constringimur, et pro communis infirmitatis conscientia invicem nos oportet humiliari, invicem misereri, ne superba gloriatio dividat, quos una conditionis infirmitas aequat. Nondum seipsum novit diligere, qui communem naturam in altero praesumit contemnere: et conditioni suae injuriam facit, qui jus suum in Dei imagine non agnoscit. Et humanae societatis jus violat, qui communionem naturae in proximo non honorat. Misericordiae aditum sibi [Col. 0551D] intercludit, qui fraternae necessitati vel miserationis affectum non impendit. De communione naturae huc usque dictum sit.



De communione gratiae.

Est quaedam communio gratiae cunctos qui Christianae professionis censentur, bonos malosve, in una fidei confessione et sacramentorum participatione generaliter complectens. Hic est ager in quo crescunt zizania et triticum (Matth. XXIV). Haec est area habens grana permista cum paleis. Haec est sagena in qua sunt pisces boni in vasa eligendi, malique foras mittendi. Haec est arca Noe, in qua sunt animalia munda et immunda, et corvus et columba. Fidem enim habent, et qui opera fidei congruentia non habent; et sacramentis Ecclesiae participant, [Col. 0552A] qui virtutem sacramentorum indignis moribus in sese evacuant. Proinde, qui in fidei confessione sacramentis communicant, alii ab aliis, sicut boni a malis ab invicem divisi sunt. In his enim numerari possunt schismatici, qui canonicae obedientiae jugum detrectant, fictique fratres, qui humilitatem Christianae professionis magis simulant quam servant. Omnium autem justorum, qui in fide et obedientia fidei congrua ecclesiasticis sacramentis participant, una est peculiaris specialisque communio, cui non communicat alienus. Sed nec alienis communicat, quisquis in hac communione invenitur, ut cum Propheta dicere possit: Non communicabo cum electis eorum (Psal. CXL). Haec autem communio justorum unitas est Ecclesiae, quae in [Col. 0552B] omnibus membris Christi servat unitatem spiritus in vinculo pacis. Haec est Christi tunica inconsutilis, quae non est divisa, de qua Christus dicit: Partiti sunt vestimenta mea sibi (Joan. XIX); et super vestem meam miserunt sortem (Psal. XXI). Sub unius fidei professione et sacramentorum participatione, alii ab aliis, ut dictum est, dividuntur, quasi vestimenta Christi partientes. Ecclesiastica enim sacramenta alii digne, alii indigne percipiunt, et aliorum fides sine operibus mortua est (Jac. II); justus autem ex fide vivit (Hebr. X). Super vestem vero, quae non est divisa, sors mittitur. Qui enim ecclesiasticae societati in Christi charitate et obedientia sese adjungit, ad illam sortem pertinet, de qua scriptum est: Non relinquet Dominus virgam peccatorum [Col. 0552C] super sortem justorum (Psal. CXXIV). Justi autem ubicunque sint, sive singulariter, sive communiter vivant, per unitatem ecclesiasticae pacis, per communionem obedientiae et charitatis, quasi membra unius corporis, divisionem non admittunt. Aves enim non sunt divisae, turtur scilicet et columba, cum tolleret Abraham, Domino jubente, vaccam et capram et arietem, dividens universa haec per medium, et utrasque partes contra se altrinsecus ponens (Gen. XV). Hanc communionem justorum insinuat Apostolus, dicens: Unus Dominus, una fides, unum baptisma (Ephes. IV). Uni Domino debetur obedientia, sicut Christus manifeste ostendit, dicens: Nemo potest duobus dominis servire [Col. 0552D] (Matth. VI). Obedientia autem charitatis individua comes est, sicut idem ipse testatur, dicens · Si quis diligit me, sermonem meum servabit (Joan. XIV). Et: Qui non diligit me, sermones meos non servat (ibid.). Unius itaque Domini obedientia, una fides, unum baptisma, unam efficiunt communionem justorum. Quisquis in hac communione permanserit usque in finem, inter electos sors illius erit, et de populo Dei non peribit. Verumtamen, multi de hac communione, quia remissius et indulgentius, sed non perdite vivunt; quia non super fundamentum, quod est Christus, aedificant aurum, argentum et lapides pretiosos; sed lignum, fenum, stipulam, merito fundamenti salvi erunt, sic tamen quasi per ignem (I Cor. III). Haec vero communio gratiae, [Col. 0553A] de qua nunc dictum est, etsi necessaria sit ad eam vitam instituendam, quae communis dici solet; sola tamen ad communis vitae religiosum propositum sufficere nullatenus potest.



De communione gratiae, quae facit vitam communem.

Est adhuc quaedam communio eorum qui, communiter vivunt, de quibus dictum est: Multitudinis credentium erat cor unum et anima una: nec quisquam eorum quae possidebat, aliquid suum esse dicebat; sed erant illis omnia communia (Act. IV). Vitam itaque communem efficiunt cor unum et anima una, et communio omnium. Haec in terris, quantum permittit humana infirmitas, angelorum vitam repraesentat. Habentes enim cor unum et animam [Col. 0553B] unam, omniaque communia, in omnibus concordes et unanimes, publicam utilitatem et commune bonum privatis commodis semper praeponentes, intantum sibi suisque renuntiant, ut quisquis in his fuerit, si tamen ex his, sive in judiciis, sive in consiliis, non praesumat propriam sententiam pertinaciter defendere, nec in desideriis cordis sui propriam voluntatem impetuosius attentare, nec proprietatis nomine vel modicum quid habere; sed sicut servi Dei sub manu conservi sui propter Deum ita sese humiliant, ut ex unius arbitrio, cui et in quem omnis potestas collata est, omnium sententia pendeat, ordinetur voluntas, temperetur necessitas, qui solus potest velle, quia potest et nolle, caeteris [Col. 0553C] libertati et potestati suae renuntiantibus, ut non liceat eis velle, quod volunt, nec posse quod possunt, nec sentire quod sentiunt, nec esse quod sunt, nec suo spiritu vivere, sed spiritu Dei quo aguntur, ut sint filii Dei, qui est amor et nexus et communio eorum: et quanto major est amor, tanto firmior est nexus, pleniorque communio; et versa vice, quanto major est communio, firmior est nexus, amorque plenior. Amorem autem nunc dico illum, quo Deus est ante omnia et super omnia diligendus: qui quidem amor omnem bonam vitam, sive singulariter, sive communiter viventium informat, ut bona sit; nec bona vita putanda est, nec etiam vita, sed imago mortis dicenda est, quam [Col. 0553D] charitas Dei bonam non fecerit. Homines enim seipsos amantes, et suis desideriis servientes, viventes mortui sunt, sicut de vidua in deliciis agente Apostolus scribit, dicens: Vidua quae in deliciis agit, vivens mortua est (I Tim. V). Ille autem vere vivit, qui voluntati Dei consentit; quia vita est in voluntate ejus. Ille vere Deum diligit, qui voluntati ejus consentit. Deus enim sic se vult diligi, ut ejus voluntati consentiatur; sic et nos amari volumus ut concordi voluntate nobis consentiatur; et qui magis nobis consentiunt, magis amici putantur. Amor certe semper consensum amat, quia amat communionem, ad quam et consensus pertinet. Nam qui consentit, cum altero communiter sentit.

At quoniam homo et bonam voluntatem habere [Col. 0554A] potest, et malam, potest utique homo et bene diligi, et male. Sed melius est, bene odio haberi, quam male diligi, sicut melius est bene odisse, quam male diligere. Bene autem diligere et bene odisse, utrumque bonum et utrumque proximo debetur. Unde et inimicos jubemur diligere, et amicos odio habere. Sic sic praecipiendum fuit, et omnino sic juberi oportuit, ne voluntas nostra in odium inimicorum et amicorum gratiam nimis praeceps, utrobique modum suae affectionis excedat, et ad inconcessa proruat, et in immensum se extendat. Amicorum enim gratia odio temperanda est, ut non laudetur peccator in desideriis animae suae (Psal. X), quamvis amicus sit. Nemo enim proximum bene diligit, nisi qui bene odit. In dilectione autem Dei [Col. 0554B] longe alia ratio est. Sicut enim toto corde, tota anima, tota mente diligendus est, sic et ipse totus diligendus est. Totus enim amabilis est, totus desiderabilis; nihil inveniri in eo potest, quod odio dignum sit, vel amore indignum. O bone Deus, o benigne, o amabilis, o amande, o desiderabilis, o amor Deus, o charitas Deus, o dulcis naturae Deus, quanta iniquitas est in illis, qui te oderunt, et gratis! non enim demeruisti. Propter quid irritavit impius nomen tuum? Quae utilitas, quid commodi, quid emolumenti est irritantibus nomen tuum? Pax utique multa diligentibus nomen tuum. Sed qui te oderunt, quid oderunt, nisi vitam, nisi salutem, quid nisi benignitatem, nisi misericordiam, quid denique nisi [Col. 0554C] charitatem? Quia tu, Deus, charitas es. O quam longe est a salute, qui charitatem odit, et quem ipsa charitas odit! O quanta insipientia est, charitatem odisse. Hoc est enim ipsam sapientiam odisse. Tu, Domine, summa sapientia es, et te nosse sensus est cosummatus; sed nosse per amorem, quia amor ipse notitia est: et quisquis te non diligit, non lum sicut oportet novit, qui tu sis; quantacunque florentis eloquentiae gloria quis superbiat, quantacunque rerum mirabilium scientia se extollat, quantacunque rerum desiderabilium opulentia pereffluat, stultus est et insipiens, si te non diligit; egens est et pauper, si te non diligit. Divitiae enim salutis sapientia et scientia; sed illa sapientia, qua sapit, qui te diligit, quae pretiosior est cunctis opibus; [Col. 0554D] et omnia quae desiderantur, non valent ei comparari. Custodi me, Domine, ut pupillam oculi, custodi me a gravi peccato, quod valde timeo, ab odio amoris tui, ne peccem in Spiritum sanctum, qui est amor et nexus, unitas et pax et concordia, ne dissideam ab unitate spiritus tui, ab unitate pacis tuae, peccans peccatum, quod non remittetur hic neque in futuro. Conserva me, Domine, inter fratres meos, et proximos meos, ut loquar pacem de te; conserva me inter servantes unitatem spiritus in vinculo pacis. Fratres dilectissimi, quod ad professionem vitae communis pertinet, sollicite agamus; unitatem spiritus servantes in vinculo pacis, per gratiam Domini nostri Jesu Christi, et charitatem [Col. 0555A] Dei, et communicationem sancti Spiritus. Ex charitate Dei unitas spiritus procedit; ex gratia Domini nostri Jesu Christi vinculum pacis; ex communicatione sancti Spiritus communio illa, quae communiter viventibus ut communiter vivant est necessaria. Charitas Dei unitatem spiritus operatur: qui enim adhaeret Deo, unus spiritus efficitur. Charitas Dei, illa scilicet, qua diligendus est Deus, alio quidem modo necessaria est singulariter viventibus, alio vero modo communiter viventibus; et charitati quae Deus est, similis est charitas, quae vitae congruit communi. Deus enim justitiam diligit, et majorem justitiam magis diligit, iniquitatem quoque odit, et majorem iniquitatem magis odit.

Temporalia vero, in quibus et pro quibus humana [Col. 0555B] superbia gloriari solet, malignitas invidere, cupiditas litigare, voluptas deliciari: haec, inquam, temporalia prae amore et desiderio aeternorum, Deus vult a nobis contemni magis quam amari; tamen ad usum moderatum, prout humana necessitas exigit, contempto omni superfluitatis luxu, a nobis haec permittit assumi; odit nimirum observantes vanitates supervacue. Si autem charitas Dei quae est in nobis, charitati qua nos diligit Deus ita concordat ut ea diligat, quae ipse diligit; et perfectionis aemula semper meliora sectetur, probans potiora; et in peccatis etiam levioribus vitandis semper sollicita, si quae Deus vult contemni, ea quoque contemptibilia ducat; tunc haec ipsa charitas Dei unitatem [Col. 0555C] Spiritus operatur in nobis: et, sicut unigenitus Filius Dei cum Deo Patre in unitate Spiritus sancti vivit, unus est enim Spiritus Patri cum Filio; sic et nos tanquam filii adoptionis sub Deo Patre in unitate spiritus vivimus, in quo clamamus: Abba Pater (Rom. VIII). Clamamus quidem tanquam de longinquo, utpote inferiores longe lateque inaequales, sed tamen aliquo modo similes; non sicut unigenitus Filius Dei, qui est ad dexteram Patris per omnia aequalis. Ipse enim invocare magis dicitur, quam clamare, sicut scriptum est: Ipse invocabit me, Pater meus es tu (Psal. LXXXVIII). Haec autem unitas, quam in nobis efficit charitas Dei, servatur in vinculo pacis per gratiam Domini nostri Jesu Christi. Ipse est pax nostra, qui fecit utraque unum; in [Col. 0555D] cujus nativitate concinunt angeli: Gloria in excelsis Deo, et in terra pax hominibus bonae voluntatis (Luc. II). Qui ascensurus in coelum discipulis dicit: Pacem relinquo vobis, pacem meam do vobis (Joan. XIV). Quaenam est haec pax, quae a Christo nobis datur, in cujus pacis vinculo unitas spiritus servatur? Haec est mutua charitas, qua nos invicem diligimus, quae non rumpitur, si idipsum dicamus omnes, et non sint in nobis schismata. De hac B. Petrus admonet, dicens: Ante omnia mutuam charitatem continuam habentes (I Petr. IV). Quae est mutua charitas, nisi quae mea est et tua, ut de ea ad alterum, quem diligo, loquar? Si autem diligam te, non dilectus a te; vel si dilectus a te, non diligam te; nondum charitas mutua est, quae vel mea vel tua non est: mutua [Col. 0556A] enim charitas communis est, et amoris communione non caret. Quae autem mutua est, hanc et continuam esse oportet; alioqui vinculum pacis non erit, nec nexus amoris. Continua est quae veritate solidatur, quae nec odiis, nec suspicionibus interrumpitur, quae mutuis obsequiis, mutuaque patientia semper fovetur, nutritur, et, ne deficiat, diligenter et caute custoditur, et nulla simulatione adumbratur. Haec autem charitas eorum est, qui se in Christo vere diligunt, non verbo neque lingua, sed opere et veritate. Hanc charitatem Christus cordibus nostris altius imprimit, infigit, inscribit verbo et exemplo, dicens: Hoc est praeceptum meum, ut diligatis invicem, sicut dilexi vos (Joan. XV). In hac autem charitate, sicut in vinculo pacis, unitas spiritus servatur. [Col. 0556B] Haec est ergo lex vitae communis, unitas spiritus in charitate Dei, vinculum pacis in mutua et continua charitate fratrum omnium, communio in omnibus bonis communicandis, omni occasione habendae proprietatis a sanctae religionis proposito procul relegata. Ut haec in nobis sint, et in nobis maneant, tanquam habentibus cor unum et animam unam et omnia communia: Gratia Domini nostri Jesu Christi, et charitas Dei, et communicatio sancti Spiritus, sit cum omnibus nobis. Amen (II Cor. XIII).



De mutua charitate inter communiter viventes.

Consulamus super mutuae charitatis concordia ipsam naturam nostram, naturam corporis nostri: ipsa enim admonet de pace servanda. Multi quidem [Col. 0556C] unum corpus sumus, alter autem alterius membra. Unus autem spiritus totum corpus nostrum per membra et juncturas et compages eorum vivificat, pacemque mutuam conciliat, in qua ipsa unitas spiritus conservatur; conciliat autem in mutuis obsequiis membrorum, mutuaque patientia. Attendite et videte, quomodo quae singula sunt propria, toti utilitati deserviant. Oculus non tantum sibi videt, sed pedes dirigit in gressibus suis, et manus in operibus suis. Os non tantum sibi comedit, nec stomachus digerit, sed commune negotium geritur, et quod toti corpori nutriendo et sufficiat et proficiat, ore sumitur, stomacho digeritur. Nonne lingua, si qua pars corporis laeditur, quasi affectum compatientis et vocem patientis assumens, contra laedentem clamat, [Col. 0556D] quid me laedis? Nonne cor de communi utilitate sollicitum consilia disponit apud se, ita et pro aliis, sicut et pro se? Nonne manus ad ministrandum natae, et ad serviendum devotae, ut quotidiana docet experientia, ad obsequium pedum sese humiliant? Quid si manus, ut nonnunquam accidit, altera ab altera vulneretur, nunquid quae laesa est, zelo vindictae armatur, et percussa repercutit? Nonne illa quae laesit, quasi reatus sui conscientia, et quasi dolore poenitentiae compuncta, velut satisfactionis nomine sorori laesae medelam curationis, quam meliorem potest, adhibere festinat? Nonne ipsa obsequii humilitate pro venia supplicat, et ut sibi ignoscatur, exorat? Nonne devota sedulitate et suae benignitatis studio omnem malignitatis suspicionem [Col. 0557A] excusat? Est et aliud, quod nos aedificare possit. Si praesenserit oculus minacem gladium in caput feriendum vibrari, mox quasi inconsulte aut amoris aut furoris calore manus se interponit, et gladio opponit, aut etiam occurrit; et in suum periculum festina, dum capiti metuit, sibi non metuit; et ut parcatur capiti, non parcit ipsa sibi. Fratres in Christo amantissimi, quo nos trahunt haec exempla, nisi ad mutuam patientiam, mutuam humilitatem, mutuam charitatem? Nonne Deus scripsit legem amoris in nobis, quae nos erudiat de nobis? Si qui legem dedit, det nobis et benedictionem, et pascat nos in innocentia cordis nostri, et in intellectibus manuum nostrarum deducat nos in viam pacis, ad servandam unitatem spiritus in vinculo pacis, ad [Col. 0557B] conservandam dilectionem Dei in dilectione proximi. Si unanimiter et concorditer secundum professionis nostrae puritatem Deum diligimus, procul dubio charitas Dei per Spiritum sanctum diffunditur in cordibus nostris, unusque spiritus Dei quasi unum corpus omnes nos vivificat, ut nemo nostrum sibi vivat, sed Deo; utque omnes nos simul per unum. spiritum qui habitat in nobis in unitate spiritus vivamus. Haec autem unitas spiritus, quae in charitate Dei invenitur in nobis, per dilectionem proximi servatur in nobis, ut maneamus simul in dilectione Dei; et manentes in hac dilectione maneamus in Deo, et Deus in nobis. In dilectione Dei innotescit, et convalescit, et coalescit dilectio Dei. Deus quidem [Col. 0557C] seipso contentus esse potest, et in omni bono ipse sibi sufficiens est, et bonorum nostrorum non eget, nec ei quisquam nocere potest, si non amat, nec prodesse, vel praestare, si amat. Propterea cum omnia bene fecerimus, dicendum a nobis est, servi inutiles sumus (Luc. XVII). Quidquid enim boni fecerimus, nobis prodest, magis quam illi. Verumtamen quoniam diligendus est Deus, non verbo neque lingua, sicut dilexerunt, de quibus scriptum est: Dilexerunt eum in ore suo, et lingua sua mentiti sunt ei (Psal. LXXVII); Deus qui beneficiis in se non indiget, quasi delegavit nobis fratres et proximos nostros, qui indigent, ut vice ipsius beneficia a nobis praestanda suscipiant. Nemo igitur de dilectione Dei sibi blandiatur, nemo se decipiat, putans se [Col. 0557D] amare Deum, quem non amat, si proximum non amat. Si non habet omnis homo unde experimentum capiat sui, unde seipsum probet; si non diligit proximum quem videt, quem praesentem habet, quasi a Deo sibi delegatum, cui charitatis debitum solvat; Deum, quem non videt, qui se praesentem non exhibet, quippe qui non indiget, quomodo potest diligere? Quonam alio modo potest Deo beneficia praestare, nisi illi praestando, in quo Deus indiget, qui in se non indiget? Deus enim in membris suis petit et accipit, diligitur et contemnitur. In dilectione ergo proximi, sicut per nexum amoris et vinculum pacis, charitas Dei et unitas Spiritus retinetur a nobis, et conservatur in nobis. Qui enim non diligit fratrem, ab unitate Spiritus recedit, nec [Col. 0558A] Deum diligit nec Spiritu Dei vivit, sed suo spiritu, quia jam sibi vivit, et non Deo.



Item de communione gratiae.

Ad dilectionem proximi communio pertinet, et ubi plena est dilectio, plena est communio; plena communio non est, quam omnium communio, sicut scriptum est: Erant omnia communia (Act. II). Sed movere nos potest, quod sequitur: Dividebatur singulis, prout cuique opus erat (Act. IV). Quid communioni et divisioni? quid communioni et proprietati? Si singulis dividebatur, prout cuique opus erat, in singulorum usum et proprietatem cedebat, quod cujusque necessitas requirebat. Si habebant singuli varias necessitates, et propter illas propria subsidia, si proprias infirmitates, et contra illas propria remedia; [Col. 0558B] si aliquam propriam desolationem, et contra illam propria solatia; quomodo erant illis omnia communia, cum singulis nonnulla essent propria? Aggravat hanc quaestionem Apostolus, dicens: Unicuique datur manifestatio Spiritus ad utilitatem (I Cor. XII); et: Unusquisque proprium donum habet ex Deo, alius quidem sic, alius vero sic (ibid.). Et iterum: Divisiones gratiarum sunt, et divisiones ministrationum sunt, et divisiones operationum sunt (I Cor. VII). Quomodo ergo potest esse communio omnium, ubi tot sunt divisiones gratiarum, ubi sunt propria dona singulorum? Ad haec quid dicemus? Et ad haec quis idoneus? Hoc labor est ante me. Videamus tamen, si nodus amoris, qui solvi non [Col. 0558C] debet, solvere possit nodum hujus quaestionis. Potest utique. Novit enim charitas suo arbitrio proprietatem ad communionem reducere; non ita tamen ut proprietas non sit, sed ita ut proprietas ad communionem conducat, ut communioni non obsistat, ut communionis bonum non impediat. Divisio vel proprietas, quae communionis bonum impedit, a charitate aliena est. Charitas enim communionem amat, amat quoque proprietatem, quae ad communionis bonum proficit, vel communionem non impedit: communio enim sine proprietate esse non potest; quamvis sine bono communionis esse possit. Quomodo enim erit aliquid commune, si proprietas non discernat alterum ab altero, quibus sit aliquid commune? In illa etiam summa et individua Trinitate [Col. 0558D] est unica unitas, una aeternitas, una virtus, una sapientia, una vita, una essentia, tribus personis communis. Proprietate vero persona a persona discernitur, quibus est una beatitudo communis. Nec commune bonum impedit, quod solus Pater pater est: Pater enim non sibi Pater est, sed Filio, quem de sua substantia genuit, et gignendo dedit vitam habere in semetipso. Et ut sermonem ad ea, quae nobis magis nota sunt per consuetudinis experientiam, convertam; proprietas qua homo pater est, communionem humanae naturae non impedit, sed per generationem natura de altero in alterum propagatur, nec communioni naturae proprietas generationis praejudicat. Non minor virtus est gratiae, quam naturae creatae. Excellens autem gratia charitas [Col. 0559A] est, quae in cordibus sanctorum diffunditur. Spiritus enim sanctus, per quem charitas diffunditur, effusionem amat, nam et ipse effunditur. Effundam, inquit Dominus, de spiritu meo (Joel. II). Quisquis ergo proprium donum habet ex Deo, sic habeat, ut non sibi soli habeat, sed Deo, sed proximo: Deo quidem, ut ex dono Dei non quaerat suam gloriam, sed gloriam Dei. Proximo vero, ut communem utilitatem semper attendat, non propriam. Charitas enim non quaerit quae sua sunt, sed quae Jesu Christi. Communionem enim amat, non proprietatem sine communione. In tantum autem amat communionem, ut bona ad jus suum pertinentia ab alio possessa interdum repetere nolit. Liberalis est enim charitas, et fugitans litium, non quaerit quae [Col. 0559B] sua sunt, non vult judicio contendere, ubi ipsa charitas periclitatur: mavult fraudem pati, quam ipsa perire; pati damnum, quam dispendium sui. Cur contentiose repeteret, quae non habet, quae prompta est dare quae habet? Nam proprium cujusque donum trahit ad communionis bonum, ut quod unius est proprietate accepti doni, alterius fiat utilitate communicati boni. Hinc beatus Petrus dicit: Unusquisque sicut accepit gratiam ad alterum administrantes. Si quis loquitur, quasi sermones Dei; si quis ministrat, tanquam ex virtute quam administrat Deus, ut in omnibus honoretur Deus (I Petr. IV). Paulus quoque dicit: Unicuique data est manifestatio Spiritus ad utilitatem (I Cor. XII). Quae est manifestatio [Col. 0559C] Spiritus ad utilitatem data, nisi donum gratiae ad proximorum utilitatem manifestandam, et quantum decet publicandam? Qui sapiens est, non sibi sit, sed dicat: Sine fictione didici, sine invidia communicavi (Sap. VII). Qui habet, communicet non habenti, sicut monet, qui dicit: Date et dabitur vobis (Luc. VI). Avaritia enim, quae animo non communicandi sibi retinet quod habet, quantum communioni est contraria, tantum charitati est inimica. Si apud gentilem poetam homo gentilis sine vera fide, sine vero Deo, sine vera spe verae resurrectionis, et verae beatitudinis ita laudatur, ut eum dicat:

Non sibi, sed toti natum se credere mundo;
quanto magis apud homines Christianos, et maxime [Col. 0559D] apud viros religiosos vitae communis professores, ratio communionis in omnibus est habenda, in omnibus praeferenda! ut qui sibi bonus est, aliis quoque bonus sit, et non gravis; qui sermonem sapientiae vel scientiae habet, qui gratiam operationis vel administrationis habet, qui aliam quamcunque majorem vel minorem gratiam habet, sic habeat, quasi propter alios a Deo sibi datam; semperque timeat acceptam gratiam sibi obesse, si non studet ex ea alteri prodesse. In vacuum enim gratia Dei accipitur, si ex ea gloria Dei, et utilitas proximi non quaeratur. Tunc sane gratia Dei convertitur in gloriam Dei, si proprium cujusque a Deo donum deducitur in commune bonum. Et communicatio sancti Spiritus tunc vere nobiscum est, cum donum quod [Col. 0560A] sigillatim singulis datur, per communionem amoris communiter possidetur.



Item de communione gratiae, et de communione gloriae.

Spiritus sanctus communio est, et communionem in tantum amat, ut velit ipse dari. Ipsa enim benignitas est. Nec contentus est sua dare, nisi et seipsum dederit; sed his quos tanti doni acceptione dignos ipse fecerit. Donum enim est, et ab aeterno fuit summum bonum et summum donum. Qui vere acceptam Dei gratiam usu et utilitate proximo communicat, ille vere habet quod accepit, et habenti dabitur et abundabit. Ei vero qui non habet, et quod videtur habere, auferetur ab eo. Gratia Dei credita et accepta, quasi in nomen et causam mutui transit. [Col. 0560B] Accipientem enim obligat Deo et proximo. Deo quidem, ad gloriam reddendam; proximo ad gratiam communicandam. Qui communicat gratiam, miseretur proximo. Qui reddit, gloriam tribuit Deo. Et hic est justus, qui miseretur et tribuit. Injustus enim esset, si debitum non solveret; si contra fidem conventionis, et contra rationem crediti et accepti veniret. Hinc scriptum est: Mutuabitur peccator, et non solvet (Psal. XXXVI). Mutuatur, quando accipit: non solvit, quando non restituit. Et in hoc peccator est, quia mutuatur et non solvit. Non solvit, quia proximo non communicat, nec Deum glorificat. Exigit enim Deus de collata gratia et quod nondum dederit. Usuram enim requirit, et metit ubi non [Col. 0560C] seminavit, congregat quae non sparsit. Metit in malis, congregat in bonis. Ad malos in fine missurus est messores angelos, quos de lucro non reportato condemnabit, quando colligent angeli zizania, et alligabunt ea fasciculos ad comburendum (Matth. XIII). Bonos autem congregabit sicut triticum in horreum suum, remunerans in eis quod ipse dedit, et lucrum reportatum quod accipit. Congregat quae non sparsit, ipse scilicet per se sine illis, quibus dedit. Illi autem sparserunt, qui dona accepta proximis communicaverunt, euntes et fructum ferentes, sicut ii de quibus scriptum est: Euntes ibant et flebant, mittentes semina sua (Psal. CXXV). Nec ad duritiam Domini videtur pertinere, quod de bonis, sed quod de malis dictum est. Si autem utrumque de [Col. 0560D] malis intelligi potest, vel utrumque de bonis, salva pietate Dei, aliquo modo ostendendus est durus esse Dominus, qui ad suam duritiam in altero, vel in utroque demonstrandam, duo dicit: Meto ubi non seminavi; congrego, ubi non sparsi (Matth. XXV). Ergone Deus durus est Dominus? Quis hoc audeat dicere? Sed quis audeat contradicere Spiritui Dei? Nonne in Spiritu loquens dicit Propheta: Cum sancto sanctus eris, et cum perverso perverteris? (Psal. XVII.) Et cum Propheta diceret: Quam bonus Israel Deus, subjunxit, iis qui recto sunt corde (Psal. LXXII), significans quibus bonus sit. Durus enim Dominus videbitur iis qui duro sunt corde. Quos et ipse indurat justo judicio, quamvis occulto. Forte videor destruere, quod prius aedificavi. Nam, cum de [Col. 0561A] benignitate et charitate Dei sermonem institui, ad demonstrandam duritiam indignationis ejus contra malos sermonem retexi. Sed ex contraria collatione veritas interdum melius clarescit. Nam, cum scriptum sit: Benignus est Spiritus sapientiae, et non liberabit maledictum a labiis suis (Sap. I), ne benignitas Dei in occasionem et securitatem peccandi assumatur, quasi non velit peccata districte punire hoc praemisso, Benignus est Spiritus sapientiae, sive adjungitur, non liberabit maledictum a labiis suis. Benignus est autem iis qui communitatis studio bonum collationis amant; benignus est illi, qui bonum quod habet, alteri habet; benignus est et illi, qui bonum quod non habet, amat in altero, qui habet. Duobus modis divisiones gratiarum ad communionem reducuntur, [Col. 0561B] cum dona quae singulis sigillatim dantur, per communionem amoris communiter habentur, et cum per amorem communionis communiter amantur. Communis est enim gratia quodammodo habenti et non habenti, cum is qui habet, alteri habet, quia communicat; et qui non habet in altero habet, quia amat. Proprias quoque necessitates et infirmitates singulorum ad communionem trahit Spiritus sancti communicatio. Sicut enim charitas patiens est, ita et compatiens; et qui patienti compatitur, alienam necessitatem suam facit, ut ambobus communis sit una necessitas. Nam alterius necessitas est per passionem dolendi, alterius per affectum condolendi. Quod si necessitates justorum communes sunt, consequens est ut et consolationes eorum communes sint. Qui enim [Col. 0561C] novit per affectum charitatis cum flentibus flere, novit et cum gaudentibus gaudere. O quantum abundabat affectibus amoris, et visceribus charitatis Apostolus, cum diceret: Quis infirmatur, et ego non infirmor? Quis scandalizatur, et ego non uror? (II Cor. XI.) Et quod ipse facit, hoc monet esse faciendum, dicens: Alter alterius onera portate (Galat. VI); nec sibi obloquitur, cum dicit: Unusquisque onus suum portabit (ibid.). Nam de onere peccati hoc recte intelligitur. Solum enim peccatum ad communionem charitatis non admittitur. Quidquid enim boni facimus, communiter prodest, quamvis non aequaliter bonum quid sit communiter amantibus. Mutuis enim precibus mutuisque meritis apud Deum vicissim adjuvari [Col. 0561D] speramus, et meritis et precibus sanctorum quos amamus, et a quibus amari desideramus, ad consequendam veniam peccatorum gloriamque promerendam apud Deum magnam fiduciam obtinemus; maxime si merita eorum recolentes, fidem, charitatem, patientiam, pietatem intuentes, zelamus, amamus, si ad aemulationem provocamur, si ad imitationem virtutum accendimur. Si ex propriis meritis quis judicandus esset, ita ut aliena merita per communionem [Col. 0562A] charitatis suffragari non possent, pondus divini judicii quis posset portare? Nam et iniquitates nostrae multae sunt et magnae, et Propheta dicit: Si iniquitates observaveris, Domine, Domine, quis sustinebit? (Psal. CXXIX.) Et bona opera nostra insufficientia sunt, et universae justitiae nostrae sicut pannus menstruatae. Et, sicut scriptum est: Non sunt condignae passiones hujus temporis ad futuram gloriam, quae revelabitur in nobis (Rom. VIII). Ergone desperabimus? Absit omnino, absit! Quia Deus charitas est. O Deus charitas, vim patior, responde pro me, quid dicam, aut quid respondebit mihi? Aut si aetatem habeo, imo quia habeo, ut pro me loqui debeam; ore profiteor, quod corde credo. Credo, Domine, in Spiritum sanctum, sanctam Ecclesiam [Col. 0562B] catholicam, sanctorum communionem. Hic est spes mea, hic est fiducia mea, hic est confidentia mea, hic est quantulacunque securitas mea in confessione fidei meae; in benignitate Spiritus sancti, in unitate Ecclesiae catholicae, in communione sanctorum. Si mihi datum fuerit desuper diligere te, et diligere proximum meum, quamvis merita mea parva sint et pauca, supra merita mea spem habeo ampliorem, confidens per communionem charitatis merita sanctorum mihi profutura, ut insufficientiam et imperfectionem meam supplere valeat sanctorum communio. Consolatur me Propheta, dicens: Omnia consummationis vidi finem, latum mandatum tuum nimis (Psal. CXVIII). O lata et dilatans charitas, quam [Col. 0562C] magna est domus tua, et ingens locus possessionis tuae! Ne angustiemur in visceribus nostris, ne arctemur intra fines et limitem quantulaecunque justitiae nostrae. Dilatat charitas spem nostram ad communionem sanctorum, in communione meritorum et communione praemiorum; sed communio praemiorum futuri temporis est, communio scilicet gloriae, quae revelabitur in nobis. Cum itaque tres communiones sint, communio naturae, cui annexae sunt communio culpae, et communio irae; altera gratiae, tertia gloriae: per communionem quidem gratiae incipit reparari communio naturae, et excluditur communio culpae; per communionem vero gloriae perfectissime reparabitur communio naturae, et omnino excludetur communio irae, quando Deus [Col. 0562D] absterget omnem lacrymam ab oculis sanctorum: et tunc omnium sanctorum erit quasi cor unum et anima una; et erunt illis omnia communia, quando erit Deus omnia in omnibus. Ut ad hanc communionem omnes perveniamus, et in unum conveniamus; gratia Domini nostri Jesu Christi, et charitas Dei, et communicatio sancti Spiritus, sit semper cum omnibus nobis. Amen (II Cor. XIII).



TRACTATUS DECIMUS SEXTUS
[Col. 0561]

Perfectorum religiosorum encomium continens in illud: Candidiores nive, nitidiores lacte, rubicundiores ebore antiquo, pulchriores sapphiro (Thren. IV).

[Col. 0561D] Pulchritudinem Nazaraeorum describit sermo propheticus, quam miris laudibus effert, miris praeconiorum titulis extollit et superextollit. Laudat enim [Col. 0562D] in Nazaraeis candorem, laudat et nitorem, laudat et ruborem. Cumque haec tria ad pulchritudinem pertineant, et gratiam pulchritudinis augeant, postremo [Col. 0563A] tamen ipsam pulchritudinem nominatim laudat. Et haec omnia laudat, non simpliciter, sed ex comparatione, ut ex collatione rerum laudabilium magis magisque clarescant; non ex qualitate parilitatis illis collata, sed praecellentis dignitatis honore praelata. Cumulatior est gloria laudis, cum id quod eminet, praeeminet; cum quod excellit, praecellit; perfectaque gloria laudis tunc est, cum res quae sua virtute propriisque meritis subnixa, in se laudabiliter constat, ipsa eadem caeteris laude dignis laudabilius praestat. Laudatur in Nazaraeis pulchritudo, non corporum, sed morum; non gloria carnis, sed mentis, sed virtutis, sed honestatis. Habet quidem gloria carnis nonnullam gratiam in oculis carnis, sed vanam, sed fallacem, sicut scriptum est: [Col. 0563B] Fallax gratia est, et vana pulchritudo (Prov. XXXI). Quid est vana pulchritudo, nisi pulchra vanitas? Aut quid est fallax gratia, nisi grata fallacia? Grata est, sed fallacia; fallacia est, sed grata. Cernentibus quidem gloriose placet, sed spectantes fallit, et intuentium oculos quasi quibusdam praestigiis illudit. Nam, si interioris oculi acumine intima humani corporis penetrantur, quid est pulchritudo carnis, nisi velamentum turpitudinis? nisi praetextus quidam latentis ignominiae et confusionis? Sub gloria enim carnis latent occulta dedecoris, quae pudor est nominare; sed et ipsi homini horror etiam cogitare. Homo siquidem putredo est, et filius hominis vermis. Quod si ita est, imo quia ita est, quid est pulchritudo filii hominis, nisi pulchritudo vermis? [Col. 0563C] quidve pulcher homo, nisi pulchra putredo? Quid denique superbus homo, nisi vilissimae corruptionis generosa propago? qui cum beato Job dicere possit putredini: Pater meus es, mater mea et soror mea vermibus? (Job. VII.) Corporalis ergo pulchritudo, etsi gloriam habeat apud homines, sed non apud Deum, quippe quae virtute meriti caret, et spem praemii non habet. Internus arbiter Deus, cordis inspector, interiorem amat pulchritudinem. Filiam regis alloquitur Propheta, dicens: Concupiscet rex decorem tuum (Psal. XLIV); et ubi sit decor ille, ne quem lateat, quia intus est, subinfert: Omnis gloria ejus filiae regis ab intus, in fimbriis aureis (ibid.). Nazaraeorum vero decor intus est, non foris. Qui sic [Col. 0563D] cognominati sunt a flore sanctificationis, non a flore feni, flore carnis. Omnis enim caro fenum, et omnis gloria ejus sicut flos feni. Scriptum est: Justus ut palma florebit (Psal. XCI). Et iterum: Plantati in domo Domini, in atriis domus Dei nostri florebunt (ibid.). Et alia Scriptura dicit: Florete flores, quasi lilium, et frondete in gratiam (Eccli. XXXIX). Ubi floret lilium? Christus in Nazareth concipitur, flos in flore virginitatis et sanctificationis. De Christo enim sic Pater dicit: Super ipsum autem efflorebit sanctificatio mea (Psal. CXXXI). Et Christus de se: Ego flos campi, et lilium convallium (Cant. I). In libro Sapientiae legitur: Florele flores quasi lilium (Eccli. XXXIX). Christus dicit: Sancti estote, quoniam ego sanctus sum (Levit. XI). Hujus lilii odorem spirant et [Col. 0564A] redolent omnes Nazaraei. Nam, qui tempore legis fuerunt Nazaraei, Domino sanctificati, in figura Christi praecesserunt, et futuros Christi imitatores abstinentia sua et moribus expresserunt, abstinentes a vino et sicera, et omni quod inebriare potest. Sed et filii Jonadab abstinebant a vino. Praecepit enim Jonadab filiis suis, ut non biberent vinum. Et illi quidem voci patris sui obedierunt. Propterea haec dicit Dominus: Non deficiet de stirpe Jonadab cunctis diebus stans in conspectu meo (Jer. XXXV). Si juxta vocem Domini cunctis diebus non deficit de stirpe Jonadab stans in conspectu ejus: ergo et his diebus nostris sunt filii Jonadab, imitatores Christi, stantes in conspectu Domini. Christus enim verus est Jonadab, in omni obedientia spontaneus et voluntarius, [Col. 0564B] quod sonat nomen Jonadab. Spontaneus est, qui dicit: Voluntarie sacrificabo tibi (Psal. LIII). Nazaraeus et spontaneus est, cujus illa vox psalmi est: Et refloruit caro mea; et ex voluntate mea confitebor ei (Psal. XXVII). Quod dicit, ex voluntate mea, ad Spiritum pertinet; quia ubi est Spiritus, ibi libertas. Quod praemittit, et refloruit caro mea, non pertinet ad praesentem gloriam delicatae carnis, quae est flos feni; sed ad spem gloriosae resurrectionis, et ad florem sanctificatae carnis, quae cum vitiis et concupiscentiis mortificatur.



De candore Nazaraeorum.

Abstinentia Nazaraeorum et filiorum Jonadab sacramentum fuit, et exemplum, et signum. Illis quidem fuit sacramentum ad sanctificationem, nobis [Col. 0564C] exemplum ad imitationem, et signum ad eruditionem. In hoc enim ad triplicem abstinentiam spiritualiter informamur. Tria siquidem sunt, quae mentes hominum ebriosa oblivione et obliviosa ebrietate ab amore Dei alienant: amor animae, amor carnis, amor mundi, hoc est amor propriae voluntatis, amor carnalis voluptatis, amor mundanae vanitatis. Amor mundi vanus est, amor voluptatis dulcis est, amor propriae voluntatis pertinax est. Tanto enim pertinacius et pervicacius anima seipsam amat, et sibi quodammodo haeret, quanto difficilius ipsa a se avelli vel separari potest. Vix enim quidquam anima plus amare potest quam propriam voluntatem, propriamque sententiam. Propterea [Col. 0564D] cum a propria voluntate retrahitur, quasi a se avulsa velut inflicto vulnere cruentatur. Amor propriae voluntatis vinum est mentem inebrians, et omnes sensus ejus perturbans; ut puta auditum, ne audiat obedientiam; oculos discretionis, ne videant veritatem; caeterosque sensus officiis suis destituit, in medio eorum miscens spiritum vertiginis. Non est hoc vinum, quod moerentibus jubetur dari. Moerentes et propriae voluntatis peccata lugentes inebriantur vino compunctionis, et potantur a vino quod laetificat cor hominis in repromissione et spe veniae. Beati enim qui lugent, quoniam ipsi consolabuntur (Matth. V). De hujusmodi dicitur: Date vinum moerentibus, et siceram iis qui amaro sunt animo (Prov. XXXI). Econtra dicitur: [Col. 0565A] Noli regibus, Lamuel, noli regibus dare vinum; quia nullum secretum est, ubi regnat ebrietas, ne forte bibant et obliviscantur judiciorum Dei (ibid.). Vinum propriae voluntatis eliquatum est, et expressum in torculari inobedientiae, de uva acerba, quam comederunt patres nostri, et dentes filiorum obstupuerunt. Adam pater inobedientiae vinum hoc propriae voluntatis miscuit, et poculum mortis solus suis propinavit; quasi diceret: Bibite ex hoc omnes (Matth. XXVI). Et adhuc quidem bibunt ex eo omnes peccatores: Christus econtra, qui non venit facere voluntatem suam, sed Patris, calicem obedientiae usque ad mortem propinavit, nobis dicens: Bibite ex hoc omnes. Ex hoc, inquit, quod ego ministro, non quod Adam ministravit. Judaei increduli et inobedientes, [Col. 0565B] Domino in cruce pendenti et sitienti salutem eorum, obtulerunt vinum, quale fuit in reprobis moribus eorum; et cum gustasset, noluit bibere (Matth. XXVII). Non enim approbavit, a vino abstinens tanquam Nazaraeus. Erat enim de uva fellis, de vinea Sodomorum et de suburbanis Gomorrhae (Deut. XXXII). Vinum hoc propriae voluntatis et inobedientiae interdicitur Nazaraeis, et filiis Jonadab, ne bibant illud. Bonum est enim homini non bibere hoc vinum. Norunt hoc, qui omnem voluntatem suam suspectam habent, qui se sibi non credunt, sed alieno arbitrio sese regendos committunt, qui semper trepidant a se et quasi per se aliquid velle. Et propterea vinculis obedientiae sese [Col. 0565C] ligant, et sub legibus regularis disciplinae sese coarctant, et voluntatem suam in necessitatem convertunt, et libertatem in servitutem redigunt; sed haec omnia propter Christum, ut in Christo servitus libera sit, et necessitas voluntaria. Tanto enim in Christo sunt liberiores, quanto ad obediendum ei ex propria sponsione facti sunt obligatiores. Haec est prima, haec est praecipua abstinentia Nazaraeorum.

Sicera vero carnalis voluptatis, et ipsa expressa est in torculari inobedientiae, quasi de pomo ligni vetiti. Vidit enim mulier, quod esset pulchrum visu, et ad vescendum suave (Gen. II). Ibi nata est voluptas gulae, concupiscentia carnis et concupiscentia oculorum. A sicera abstinent Nazaraei, [Col. 0565D] qui curam carnis non perficiunt in desideriis, qui per abstinentiam et continentiam et disciplinam, mortificationem Jesu in carne sua circumferunt. Abstinent et ab omni quod inebriare potest, quia multiplices vitae saecularis errores fugiunt, rebus perituris fidem non habentes, et omnem gloriam mundi quasi sub pedibus calcant, cernentes terram de longe. In hac perfectione triplicis abstinentiae consistit candor Nazaraeorum; et hic candor super candorem nivis. Nix est candor abstinentium; sed discernitur abstinens ab abstinenti, et candor a candore, sicut perfectio ab imperfectione. Hinc scriptum est: Dum discernit coelestis reges, super eam nive dealbabuntur in Selmon (Psal. LXVII). Qui mundo licite utuntur, quasi nive [Col. 0566A] candidati sunt; sed qui mundo non utuntur, candidiores sunt. Illorum candor est ab illicitis abstinere, istorum candor etiam a licitis temperare. Illi turbantur, et solliciti sunt erga plurima; quia multa amant praeter Deum, et non propter Deum, etsi nil plus quam Deum; et est illorum amor divisus. Nam quantum amoris rebus perituris impenditur, tantum perfectioni divini amoris subtrahitur. Semper enim minus est quod est sparsum, quam quod est in uno collectum. Aqua per rivos plurimos divisa in singulis minoratur; sic est et amor. Hinc quidam, quamvis de vano amore, de amore tamen:

Secta bipertito cum mens discurrit utrinque,
   Alterius vires subtrahit alter amor.

Colligamus ergo totum amorem in unum, ne spargatur [Col. 0566B] per plurima, et omnes affectiones et intentiones amoris a multis revocemus, ut totus amoris impetus in unum et ad unum currat; ad illud scilicet unum, quod tota dilectione dignum est: cui totus amor debetur; cui digne amando vix totus amor sufficere potest. Nonnulla enim fit injuria, cum ex parte subtrahitur, cui totum debetur. Hic est candor super candorem nivis. Hunc forte candorem desideravit, qui ait: Lavabis me, et super nivem dealbabor (Psal. L).



De nitore Nazaraeorum.

Nazaraei hoc titulo laudis honorantur, ut candidiores nive dicantur; et ut laus laude cumuletur, additur: Nitidiores lacte. Oleum, lac, adeps, pinguedinem habent et nitorem. Haec est misericordia, de [Col. 0566C] qua Dominus ait: Misericordiam volo, et non sacrificium (Ose. VI). Nitorem et dulcedinem lactis hi habent, qui necessitatibus indigentium misericorditer subveniunt, ut potentur a lacte, et satientur ab uberibus consolationis eorum. Sunt autem, quaedam necessitates corporales, quaedam spirituales. Indiget enim corpus multis necessitatum subsidiis, indiget multis infirmitatum remediis. Indiget et anima iis, quae sibi necessaria sunt ad spiritualem consolationem veramque salutem. Plerumque justi hi qui secundum carnem infirmi sunt, circa corporales proximorum necessitates majori pietate et affectione moventur; magisque student osurientem pascere, quam errantem ad viam veritatis reducere. [Col. 0566D] Tenerius, credo, circa ea infirmantur, ad quae toleranda seipsos infirmos sentiunt, et quasi domestico edocti exemplo paupertati amant pro Christo compati. At qui animas proximorum perfectius quam corpora amant, eos sustinent pro Christo pati, Deo zelant, circa spirituales necessitates affectuosius moventur, cum infirmis infirmantur, pro scandalum patientibus uruntur. Inter secretas lacrymas, et secreta cum Deo colloquia, pro inimicis orant et plorant; pro alienis peccatis dolent et lugent, et in visceribus charitatis, et in intima medulla pietatis proximos suos qui ignorant et errant, Deo cui in Spiritu suo serviunt, lacrymosis suspiriis commendant. Saepe tamen circa corporales necessitates, quasi duri et sine affectione videntur: et [Col. 0567A] forte quia paupertatem in se sponte patiuntur, minus ei in aliis compatiuntur. Nec paupertatem miseriam reputant, sed salutis viam; securiusque existimant mediocriter egere, quam superfluis abundare; et miserabiliores judicant divites in sua abundantia pereuntes, quam pauperes ad tempus salubriter egentes. Vera autem misericordia utriusque necessitatis compassionem habet, sed majoris majorem, minorisque minorem. Magna misericordia est condolere proximis, eo quod egeant; sed longe major est curare ne pereant. Magna affectio est misericordiae dolere de malis quae patiuntur homines. Utriusque misericordiae exemplum in se Christus exhibuit. Videns enim turbam prope deficientem dixit: Misereor super turbam (Marc. VIII); et multiplicatis [Col. 0567B] panibus corporali beneficio spiritualis gratiae mysterium figuravit. At cum videret civitatem Jerusalem, flevit super eam, dicens: Quia si cognovisses et tu (Luc. XIX). Et cur ipse fleret, vel cur illi flendum esset, subdidit dicens: Et nunc quidem in die hac, quae ad pacem tibi. Cum duceretur Dominus ad passionem, conversus ad mulieres, quae praesentes aderant et flebant, dixit: Nolite flere super me, sed super vos, et filios vestros (Luc. XXIII). Major ergo est zelus animarum, quam pius affectus circa passiones corporum. Ille nitor lactis est, hic olei, quod omnibus liquoribus superfertur. Ille quasi exterior pinguedo est in sacrificio; hic est adeps interior. Ille divitibus familiaris est, sua misericorditer tribuentibus; alter Nazaraeis magis est accommodus. [Col. 0567C] Ibi enim intima medulla sincerae dilectionis ad proximum. Ad quid enim magis diligendi sunt proximi consortes unius naturae, nisi ut sint participes communis gloriae? Proinde Nazaraei zelum animarum praeferentes, et necessitates corporum nullomodo contemnentes, quasi gemino nitore praenitente, ut lacte candidiores, nitorem gratiae et gloriae apud Deum semper habent, qui ait: Beati misericordes, quoniam ipsi misericordiam consequentur (Matth. V). Qui communem vitam professi sunt, quibus in futura vita omnia communia futura sunt, sic interim sua communicant, ut nil velint sibi superesse, quod aliis possit prodesse; et totum reputant superfluum, quod in communionis gratiam [Col. 0567D] non fuerit deductum; nil libeat habere proprium, sicut nil licet usurpare alienum.



De rubore Nazaraeorum.

In describenda facie Nazaraeorum color colori appingitur; candori et nitori rubor adjungitur, ut sit facies eorum per gratiam candoris luculente colorata, per gratiam ruboris hilariter affecta. Rubor in facie caloris aut pudoris indicium praeferre solet. Rubicundi sunt Nazaraei calore devotionis fervidi, et honestatis reverentia pudibundi. Zelo enim zelantes in lege Dei, non solum fervent ad studium virtutis, sed ardenter amant pulchritudinem honestatis. Delicati sunt sensus eorum, ad omnem turpitudinem erubescunt. Omne quod inhonestum est abominantur; ad omne quod non decet, verecundantur; [Col. 0568A] pudici et verecundi sunt sensus eorum. Pudet inhonesta videre, pudet non de se solum, sed et de aliis turpia audire; pudet turpia dicere, pudet et cogitare, juxta quod quidam ait: Pepigi foedus cum oculis meis, ut ne cogitarem quidem de virgine (Job XXXI). Pudet et turpia fecisse, sicut de quibusdam Apostolus ait: Quem fructum habuistis tunc, in quibus nunc erubescitis? (Rom. VI). Parum est ad laudem Nazaraeorum ut rubicundi dicantur, nisi et ebori antiquo praeferantur. Ebur, ut aiunt, os elephantis est. Elephas est animal ossibus exstructum, robustum et firmum, adeo ut sufficiat belli machinas et aedificata desuper propugnacula sustinere. Talis est fortitudo sanctorum, habens sicut ebur inter ossa excellentem gloriam soliditatis, firmitatis [Col. 0568B] et pulchritudinis. Si caro infirma est, ut infirmitatem sanctorum possit designare, cur non os virtutem eorum praedicare possit? De illis nimirum scriptum est: Custodit Dominus omnia ossa eorum (Psal. XXXIII). Ebur antiquum fortitudo justorum est, qualis fuit in antiquis justis sub lege; qualis et nunc est in iis qui sunt imitatores eorum. Fuit in antiquis magna morum gravitas, magna maturitas, inconcussae mentis magna constantia, in duris et indignis pro lege sua tolerandis insuperabilis animi robur immobile. Nulla enim rerum adversitate, nulla hominum perversitate, nullis injuriis, nullis contumeliis, nullo terrore, nullo pudore, a sanctae religionis reverentia poterant separari. Hinc unus caeteros sanctos in se transfigurans, ait: Tota die [Col. 0568C] verecundia mea contra me est, et confusio faciei meae cooperuit me: a voce exprobrantis et obloquentis, a facie inimici et persequentis. Haec omnia venerunt super nos, nec obliti sumus te, et inique non egimus in testamento tuo, et non recessit retro cor nostrum (Psal. XLIII). Haec quidem sub lege, quae tamen neminem adduxit ad perfectum. Deerat enim adhuc evangelica perfectio. Nondum erat dictum: Si vis perfectus esse, vade et vende omnia quae habes, et da pauperibus (Matth. XIX). Adhuc dicebatur: Oculum pro oculo, dentem pro dente, livorem pro livore (Exod. XXI). Nondum illud: Si quis percusserit te in maxilla, praebe ei et alteram (Luc. VI). Nondum mundo innotuerant consummata perfectionis de [Col. 0568D] coelo allata consilia arcana per Christum, et in Christo propalanda: consilia, quae non omnes capiunt, de virginitate servanda Deoque dicanda, de voluntaria paupertate pro Christo ambienda, de extremitate amanda, de dignitate contemnenda, de vindicta non expetenda, de omni injuria remittenda, de re sua cum lite non repetenda, de odio patris et matris, et amicorum omnium, insuper et animae suae, de inimicis diligendis, de anima pro amicis ponenda, etiamsi sint inimici nobis, de quibuslibet injuriis, de contumeliis, conviciis, opprobriis, denique de quibuscunque sive duris, sive indignis pro Christi honore et amore perferendis, et hilariter perferendis in gaudio Spiritus sancti, sicut scriptum est: Ibant gaudentes a conspectu concilii, [Col. 0569A] quoniam digni habiti sunt pro nomine Jesu contumeliam pati (Act. V). Haec et hujusmodi Christianae perfectionis consilia, etsi quibusdam antiquis justis divinitus essent inspirata, non tamen per legem erant publicata, sed Christo reservata sunt haec, qui perfectionem legi daret, et tamen non legem solveret. Bone Jesu, si pace tua quaerere licet, quid fecisti nobis sic? Sperabamus quod in mundum veniens levares onera, mitigares iram tuam. et factus homo humanus fieres, vel solito humanior. Nunc autem onus oneri addis, et gravibus gravia superponis. An non satis graves erant manus Moysi? An ad hoc venisti, ut scorpionibus nos caedas? An non, ut aggraves jugum nostrum? Amicos non licet diligere, et inimicos non licet [Col. 0569B] odisse? O novarum legum Conditor, quis potest audire sermones tuos? An occassionem quaeris, ut nos perdas? Nonne Jesus est nomen tuum? Nonne Deus noster es, Deus salvos faciendi? Ergone perdendi? Absit! Quid me jubes inimicum non odisse, imo et diligere? Quomodo hoc possum? Ecce si levi convicio provocatus fuero, interius ardeo, et excandesco, fervet cor meum ad vindictam, lingua mea praeceps est ad contumeliam. Interim Deum nescio, leges tuas non cognosco, et tu dicis: Si quis irascitur fratri suo, reus erit judicio (Matth. V). Si dixero fratri, racha vel fatue (ibid.), magis me terres. Reus enim sum concilii, vel gehennae ignis. Utique tu mandasti mandata tua custodiri nimis [Col. 0569C] (Psal. CXVIII).

Ut verum fatear, ego immemor beneficiorum esse possum, at injuriarum esse non possum. Ita natura sum filius irae, ut non possim non irasci. At tu, Jesu, iratus es, sub quo mihi non licet nec irasci, nec contra inimicum vel leviter commoveri, vel in corde mussitare? Unde hoc mihi, ut ita stabiliam cor, ut omnino non commovear, et ad omnes injurias insensibilis fiam? Unde nobis ut faciamus quae a nobis fieri vis, et patiamur quae nos velis pati, nisi benedictionem dederis tu, o legislator? Unde hoc nobis, nisi nos praeveneris in benedictionibus dulcedinis, nisi manserimus in charitate dulcedinis tuae? Cui et quae amara sunt dulcescunt, et quae dura sunt mitescunt, in qua sola jugum tuum suave est, et onus tuum leve (Matth. XI). Amanti [Col. 0569D] enim quid est difficile? Quidquid enim districtius injungitur, minus est a devotione charitatis. Patiens est enim charitas, fortis est charitas, nec labore fatigatur, nec sarcina deprimitur. Omnia suffert, omnia sustinet, et cum sancti pudoris sibi conscia sit, tamen reverenter quasi impudens est; erubescit quidem turpia sed non sermones Christi, nec improperium Christi, nec exemplum Christi. Christus qui perfectionem legi addidit, quod faciendum docuit, quantum docuit, in se implevit, et seipsum in exemplum proposuit. Quidquid autem Christus et ipse fecit, et faciendum docuit, etsi mundo contemptibile videatur, veri tamen honoris gratia carere non potest. Paupertas Christi et humilitas ejus mundo vilis est. Quippe nam et pauperibus [Col. 0570A] Christi mundus ipse vilis est, mutuoque contemptu sese despiciunt, dum despicit mundus a quo ipse despicitur. Verum quod mundus despicit, fastus superbiae est; quod despicitur, humilitatis nobilitas est. Vera enim humilitas Christi nobilis superbiae typhum in se videtur habere. Dedignatur enim sub jugo peccati servire, omnemque vanitatis fastum et tumentis superbiae colla propria virtute audet calcare. Perfectus enim Christi aemulator memor conditionis suae, in qua factus est ad imaginem et similitudinem Dei, memor quoque pretii, quo redemptus est a Filio Dei, pro reverentia dignitatis suae contra superbiam, quae omni dignitate indigna est, nobiliter superbit, et indignum sua nobilitate judicat, mundani honoris vanitatem amare, [Col. 0570B] et promissiones Dei, quae omne desiderium superant, non amare. Hinc de Ecclesia scriptum est: Ponam te in superbiam saeculorum (Isa. LX). Et de ministris Dei dicitur: Fortitudinem gentium comedetis, et in gloria eorum superbietis (Isa. LXI). Quae est fortitudo gentium, aut quae gloria eorum, nisi quam amant, qui confidunt in virtute sua, et multitudine divitiarum suarum gloriantur? (Psal. XLVIII). Quorum gloria in confusione eorum, qui terrena sapiunt. Scriptum est: Quotquot erant possessores agrorum, vendebant et ponebant pretia ante pedes apostolorum (Act. IV). Merito ante pedes, quasi pedibus conculcanda, quae, indignum erat vel manibus attrectari. Vox Petri est: Argentum et aurum [Col. 0570C] non est mihi (Act. III). Digna vox principatu principis apostolorum, principis Ecclesiae. Quid Petro, et argento vel auro? Nonne Petrus dicit: Ecce nos reliquimus omnia, et secuti sumus te? Quid ergo erit nobis? (Matth. XIX.) De mercede requirenti non argentum repromittitur, non aurum. Haec enim contemnebat, quia in gloria gentium superbiebat. Contempsit et Paulus qui ait: Victum et vestitum habentes, his contenti simus. Non erubuit paupertatem Christi, panem gratis non manducans, nocte dieque operans; non erubuit humilitatem Christi dicens: Facti sumus tanquam purgamenta hujus mundi, omnium peripsema usque adhuc. Et iterum: Spectaculum facti sumus Deo, et angelis, et hominibus (ibid.). Rubicundi ergo Nazaraei perfecti Christi discipuli, prae [Col. 0570D] confusione duplici et rubore et ebore antiquo tanto sunt rubicundiores, quanto antiquis justis perfectiores; tanto fortiores, quanto magis Christianae disciplinae facti sunt veri aemulatores.



De intentione Nazaraeorum.

Adhuc laus laudi adjicitur, et honor honore cumulatur. Sapphiro, inquit, pulchriores. Ordine pulcherrimo perfectionis pulchritudo commendatur. Primus gradus perfectionis est, ab omni corruptione vitae praesentis immaculatum se custodire, quantum permittit humana fragilitas. Secundus gradus est, curam proximi omnino non negligere, quantum suppetit vel auxilii vel consilii facultas. Tertius gradus est in calore sanctae devotionis, et cum rubore sancti pudoris, dura et indigna fortiter [Col. 0571A] tolerare, quantum sinit humana infirmitas. Quartus gradus est in bonis agendis et in malis perferendis semper oculum intentionis ad Deum dirigere, et ad ejus gloriam cuncta referre, quantum praevalet humana possibilitas. Prima virtus est perfecta ad seipsum innocentia; secunda est ad proximum plena misericordia, tertia ad inimicum insuperabilis patientia; quarta ad Deum sincerae intentionis pura simplexque conscientia. Primam virtutem operatur vel pium odium sui, vel dura misericordia aeque sui; secundam charitas benigna, charitas proximi; tertiam charitas patiens, charitas inimici; quartam charitas excellens, charitas Dei. Haec novissima caeteras informat, ut virtutes sint, solidat [Col. 0571B] et implet, ne inanes sint. Quantumcunque enim boni quis fecerit, quantumcunque itidem mali pertulerit, totum reputabitur inane, nec solidum, nec laude dignum, nisi oculum intentionis eo dirigat, ut placeat coram Deo in lumine viventium (Psal. LV), nisi honorem Dei sic attendat, ut gloriam propriam non quaerat. In corde Nazaraeorum sic est puritas intentionis, ut in decoro vultu oculorum pulchritudo. Gratiam nempe venustatis et gloriam hujusmodi vultus nil magis auget quam decus oculorum. In decora enim facie oculorum gratia pulchritudo est pulchritudinis, et decor ipsius decoris, et praecipua pulchritudo boni operis ipsa est puritas voluntatis. Haec est autem pulchritudo sapphiri. Sapphirus nempe habet coeli colorem, puri et sereni coeli speciem [Col. 0571C] imitatur. Imitatur quidem coeli puritatem, sed non plane assequitur, a superiore enim superatur. Pulchrior quippe est puritas coeli quam sapphiri. Sic pia rectaque intentio cum spe coelestium et desiderio, in aliis habet puritatem sapphiri, coeli speciem imitantis; in aliis vero majori pulchritudine puritatem exprimit purissimi coeli. Sunt enim, qui Deum purissime diligunt, non quasi cum caeteris, sed prae caeteris. Alii vero prae caeteris, sed cum caeteris. In his amor solus est, in illis summus est. Summus amor alterum non excludit, solus amor alterius amoris consortium non admittit. Purior enim est in suo genere, qui inferioris generis admistionem [Col. 0572A] non recipit. Qui prae caeteris, sed cum caeteris Deum diligunt, in his quae patiuntur vel agunt, oculo purae intentionis Deum, qui praecipuum amoris locum tenet, saepe saepeque respiciunt, et promissiones Dei et in se compleri confidenter sperant, et ante omnia et super omnia desiderant. Verumtamen quia nonnulla vana diligunt, in quibus Deum non diligunt, quia ea non recte propter Deum diligunt; propterea multoties oculum ab intentione supernae retributionis aliorsum, ad id nimirum quod vane amant, deflectunt. Ubi enim amor, ibi oculus. Proinde desideria sua in iis quae amant, ad libitum compleri et sperant et desiderant et orant; et dum totum cor sursum non erigitur, vel paululum ad inferiora inclinatur. Hi vero qui solum Deum [Col. 0572B] et quae Dei sunt pure diligunt, in tantum probantur sapphiro pulchriores, quanto sincera intentione inveniuntur puriores, coelestia semper meditantes, cum Propheta ad Dominum dicente: Meditatio cordis mei in conspectu tuo semper (Psal. XVIII). Qui oculos intentionis ad vana non reflecti desiderans, ait: Averte oculos meos; ne videant vanitatem (Psal. CXVIII). Puritatem vero desiderii sui exponens, ait: Tibi dixit cor meum: Exquisivit te facies mea; faciem tuam, Domine, requiram (Psal. XXVI). At puritatem spei declarans, ait: Retribuet mihi Dominus secundum justitiam meam, et secundum puritatem manuum mearum in conspectu oculorum ejus (Psal. XVII). Nazaraei in tanta puritate et intentionis et [Col. 0572C] desiderii et spei constituti, quasi semper Deum vident, et in gloria pulchritudinis suae ab ipso semper videntur, sicut opera manuum ejus, qui semper laetatur in operibus suis. Mutuo ergo aspectu sese aspiciunt, et mutua visione jucundantur. Nam Propheta dicit: Oculi Domini super justos (Psal. XXXIII). Et justus dicit: Oculi mei semper ad Dominum (Psal. XXIV). Ecce jam nunc in praesenti Nazaraei quodammodo Deum vident, oculo ad oculum. Ecce nunc futurae gaudia visionis anticipant. Ecce nunc futurae satietatis primitivam dulcedinem degustant, plenius satiandi, cum apparuerit gloria Dei, qui est super omnia benedictus in saecula. Amen.




[Col. 0571]
BALDUINI CANTUARIENSIS ARCHIEPISCOPI LIBER DE COMMENDATIONE FIDEI

[Col. 0571D] Omnia foedera societatis humanae et amicitiae leges, ut sua stabilitate constare possint, fidei sinceritate [Col. 0572D] firmantur et firmata servantur. Omnes homines fidem sibi servari volunt, etiam ii qui eam [Col. 0573A] servare nolunt. Fidem exquirit amicus ab amico, socius a socio, dominus a servo, imperator a milite, maritus ab uxore, omnis qui vivit ab eo cum quo vivit. Sine fide nec gubernacula rerum ministrari, nec hominum officia vel ministeria dispensari, nec amantium paria valent combinari, non regna, non civitates, non singularum domicilia familiarum, non quicunque coetus majores vel minores hominum socialiter viventium, sine fide possunt constare, et in statu suae felicitatis permanere. Si fidem de medio tollas, vinculum dilectionis rumpetur, et omne foedus pacis dissolvetur. Non erunt, qui se invicem diligant, qui inter se pacem habeant, nisi sint qui sibi invicem credant. In omni communione socialis vitae inter homines gratiam [Col. 0573B] dilectionis et pacis fides media conciliat. Inter domesticos et servos statim quaeritur ut fidelis quis inveniatur, et familiaritate et laude dignus habetur, cujus fuerit fides experimento comprobata sincera et vera. Sine amicitia vera nunquam pax vera; nam cum falsa pax praetenditur, et fides pariter fingitur, et amicitia simulatur. Quoniam autem bonum pacis cum hominibus et inter homines optabile est, et ad hoc bonum per veram fidem et amicitiam rectissime pervenitur: monemur ex hoc si ad pacem Dei, quae exsuperat omnem sensum, pertingere speramus, fidem Deo servare et amicitiam ejus quaerere, ut amicitiae ejus participes effecti, ad ipsum et cum ipso, pacem habere mereamur. [Col. 0573C] Habet unitas fraternae societatis tria haec, fidem, charitatem et pacem, Apostolo hoc edocente qui ait: Fidelis autem Deus, qui nos vocavit in societatem Filii sui (I Cor. I). Hanc etiam cum Filio suo societatem constituit fide, charitate et pace quaerendam, habendam et sine fine retinendam. Fide autem Deo placuerunt et quotquot a diebus antiquis amicitiae ejus participes effecti sunt. Absque fide enim impossibile est placere Deo (Hebr. XI).



De fide ad proximum.

Fides proximo debetur, ut cum eo simpliciter loquamur, et in omnibus simpliciter agamus, ambulantes sine malitia et dolo, hoc est sine voluntate nocendi et intentione fallendi. Duo haec, iniquitas et dolus, sinceritatem fidei, quae in sociali [Col. 0573D] vita servanda est, corrumpunt, et qui ex proposito satagit proximum fallere vel nocere, jus humanae societatis violat, dum fidem communi fraternitati debitam non observat. Jus autem non violandae societatis hoc est, quo cuique naturaliter intimatum est, alii non facere, quod sibi fieri non velit. Qui excusabili ignorantia deceptus, in simplicitate sua dicit aut facit, quo alius laeditur aut fallitur, non intendens ut eum laedat vel fallat: de hoc dicendum est, quod fidem non deserit, dum simplicitatem cordis custodit. Qui vero agit ut fallat, quamvis aliquo casu impeditus non fallat, hic fidem non custodit; quia simplicitatem deserit. Simplicitas enim conscientiae, praeter voluntatem et opinionem fallendi, vel aliquomodo nocendi, ipsa est comes et [Col. 0574A] custos fidei, qua fidelis est homo homini, in omni genere convivendi et conversatione communi. In iis quippe, quae fideliter dicuntur vel geruntur, non eventu bonorum vel malorum, quae accidere possunt, fides est aestimanda; sed simplicitate conscientiae, qua sibi conscii sunt fideliter loquentes et agentes, se velle credere, nec fallere, nec nocere. Fides ergo nunquam verbo vel opere fallere intendit, ipsam tamen falli contingit. Hoc autem accidit, pro eo quod non semper nititur veritatis judicio, sed aliquando opinionis incerto. Aestimat enim quod ignorat, et aliud pro alio errando probat. In his quae licenter vel excusabiliter ignorari possunt, cum ignorantia veri quis decipitur, ut alteri faciat, quod sibi fieri non velit, simplicitas cordis errantem [Col. 0574B] apud Deum aliquo modo excusat, quamvis Deo factum ipsum displiceat. Unde Dominus veniens ad Abimelech per somnium nocte, qui tulerat uxorem Abraham, miro modo cum factum arguat, auctorem excusat: nam factum arguens, et poenam intentans, dicit: En morieris, propter mulierem, quam tulisti (Gen. XX). Auctorem excusans et a peccato conservans, subjungit: Ego scio, quod simplici corde feceris; et ideo custodivi te, ne peccares in me; et non dimisi, ut tangeres eam. Haec, quae inter nos est, mutua societas fidem requirit, qua digne nobis credatur; is vero qui alteri credit fidem dicitur habere verbis ejus, cui credit. Quae quidem fides opinione credentis aestimanda est, [Col. 0574C] cum opinatur non mentiri eum, cui credit. Is autem cui creditur, fidem servare debet sibi credenti: quae quidem fides simplicitate conscientiae aestimanda est.



Quod Deus non fallit.

A Deo autem nemo fallitur, sicut et ipse a nomine fallitur. Multa tamen Deus occulta dispensatione facit et dicit, mutat et dissimulat: quibus accidit occultae dispensationis ignaros falsa pro veris et incerta pro certis opinari, et sic seduci. Unde Jeremias audet et dicit: Seduxisti me, Domine, et seductus sum; fortior me fuisti, et invaluisti (Jer. XX). Sancti nimirum prophetae, quamvis ad quaedam videnda vel praevidenda a sancto Spiritu illuminati essent: tamen, sicut homines, multa permissi sunt [Col. 0574D] ignorare, quae Deus ab eis quasi celabat, quia non revelabat. Unde saepe sperabant et exspectabant, quae non eveniebant. Hinc idem propheta dicit: Exspectavimus pacem, et non est bonum; et tempus curationis, et ecce turbatio (Jer. VIII). Et Eliseus propheta, cum mulier Sunamitis mortuo filio, ad eum accederet, dixit: Anima ejus in amaritudine est; et Dominus celavit a me, et non indicavit mihi (IV Reg. IV). Quid autem mirum, si prophetae permissi sunt aliquid ignorare, et in aliquibus aliter existimare, quam tunc erat, vel postea futurum erat, cum de parentibus Jesu scriptum sit: Remansit puer Jesus in Jerusalem; et non cognoverunt parentes ejus; existimantes autem illum esse in comitatu, venerunt iter diei; et requirebant eum? (Luc. II.) [Col. 0575A] Deus autem nihil in dolo dicit aut facit; sed justo judicio alioque consilio gratiam subtrahendo, vel non impertiendo permittit, et aliquando non impedit ut decipiantur qui digni sunt decipi. Unde sicut in Regum volumine scriptum est, dicit: Quis mihi decipiet regem Achab? (III Reg. XXII.) Et Isaias ad Dominum: Quare nos errare fecisti, Domine, de viis tuis? Indurasti cor nostrum, ne timeamus te? (Isa. LXIII.) Et iterum Isaias dicit de Aegypto loquens: Dominus miscuit in medio ejus spiritum vertiginis, et errare fecit Aegyptum (Isa. XIX). Et Psalmista de peccatoribus allevatis et dejiciendis loquens, ait: Verumtamen propter dolos posuisti eis. Dejecisti eos dum allevarentur (Psal. LXXII). Et Job de Domino loquens, dicit: Qui immutat cor principum populi [Col. 0575B] terrae, et decipit eos, ut frustra incedant per invium; palpant quasi in tenebris, et non in luce, et errare facit eos, quasi ebrios (Job XII). Haec autem et similia, quae in sacra Scriptura inveniuntur frequenter, ad judicium districtionis, vel consilium dispensationis referenda sunt. Haec autem Deus facere dicitur; quia sic judicat, aut sic dispensat. Cum autem, Deo judicante aut dispensante, mali in laqueum erroris deveniunt, aut quae a Deo sperantur, bonis vel malis non eveniunt: justitia Dei haec est vel misericordia, in qua non est iniquitas et dolus, qui in omnibus simpliciter loquitur et simpliciter agit, fidelis in omnibus verbis suis, et sanctus in omnibus operibus suis (Psal. CXLIV).



Quod duobus modis fides Deo debetur.
[Col. 0575C]

Fides ergo Deo debetur; quia nec fallere novit, nec falli. Veritas enim est, et sapientia. Veritas non fallit, sapientia non fallitur. Fides duobus modis a nobis exigitur. Primo quidem in verbis ipsius ad nos; deinde in verbis nostris ad ipsum. Verbis Dei fides debetur, qua digne credamus de Deo, et de his quae Dei sunt, quae ipse in Scripturis sacris revelare dignatus est. Est et fides sponsionis in promissis nostris et votis Deo oblatis: quibus tenemur impietatem et saecularia desideria abnegare, solique Deo fideliter obediendo servire. Ad hanc sponsionis fidem pertinet, quod Apostolus, cum de adolescentioribus viduis loqueretur, dixit: Cum luxuriatae fuerint in Christo, nubere volunt; habentes [Col. 0575D] damnationem, quia primam fidem irritam fecerunt (I Tim. V). Qui fidem rectae sponsionis male vivendo irritam faciunt; quamvis credant, vel credere videantur, fidelium nomine indebite censentur, sicut scriptum est: Lingua sua mentiti sunt ei; cor autem eorum non erat rectum cum eo, nec fideles habiti sunt in testamento ejus (Psal. LXXVII). Qui autem fideliter credunt, et obediendo fideliter serviunt, hi rectissime fideles nuncupantur; fidem habentes, qua recte credunt; fidemque servantes, qua fideliter obsequuntur. Fides, qua Deo creditur, ad salutem obtinendam ante omnia est necessaria; sed per se non sufficit, absque fide promissi obsequii, quae illaesa servetur, vel per poenitentiam laesa redintegretur. Qui credit et servit, fidem quam lingua [Col. 0576A] confitetur, moribus profitetur. Qui credit et non servit, Deum quem verbis confitetur, factis negat. Unde Apostolus ad Titum de coinquinatis et infidelibus, quorum coinquinatae sunt mens et conscientia, sic dicit: Confitentur se nosse Deum, factis autem negant (Tit. I). Et iterum ad Timotheum in Epistola prima: Si quis suorum, et maxime domesticorum curam non habet, fidem negavit, et est infideli deterior (I Tim. V).



Quod vitia fidem minuant vel exstinguant.

Qui factis Deum negat, semper fidem minuit, et fidei meritum perdit; quandoque autem per vitium incredulitatis et fidem exstinguit. Unde Apostolus de iis qui bonam conscientiam male vivendo repulerant, in eadem Epistola sic dicit: Milites bonam [Col. 0576B] militiam, habens fidem et bonam conscientiam; quam quidam repellentes, circa fidem naufragaverunt: ex quibus est Hymenaeus et Alexander; quos tradidi Satanae, ut discant non blasphemare (I Tim. I). Attende quod, cum praemisisset, habens fidem, addidit, et bonam conscientiam; ostendere volens, sine bona conscientia fidem non sufficere, sed fidei naufragium fieri, quod ad blasphemiam Dei pertinere videtur, ex eo quod sequitur: Ut discant non blasphemare. Rursum in eadem Epistola ex cupiditate fidem periclitari ostendit, dicens: Radix omnium malorum est cupiditas: quam quidam appetentes, exciderunt a fide (I Tim. VI). Aliam iterum causam fidei deficientis ostendens, in eadem Epistola dicit: Devitans profanas [Col. 0576C] vocum novitates et oppositiones falsi nominis scientiae: quam quidam promittentes circa fidem exciderunt (ibid.). Ex praemissis Apostoli verbis constare potest quod fidem violant profanae vocum novitates, quae in errorem mittunt; et scientia falsi nominis, quae se opponit simplicitati fidei, et extollit se adversus scientiam Dei; et non solum haec, sed non bona conscientia, et radix omnium malorum cupiditas, et luxuria: opera quoque mala, quibus Deum negant, qui verbis confitentur, cum sint abominati et incredibiles, et ad omne opus bonum reprobi. Unde patet quod sine bona vita vel conscientia, fides aut non proficit, aut deficit. Quomodo autem non deficit, aut quomodo non exstinguitur, quae mortua est? Fides autem sine operibus [Col. 0576D] mortua est (Jac. II); quia nec motum habet, nec sensum; quae non movetur per effectum boni operis, nec sentit per affectum dilectionis.



De fide, quae per dilectionem operatur.

Justus autem ex fide vivit (Hebr. X), non quidem ex ea quae mortua est; sed ex fide quae per dilectionem operatur. Haec est enim quae vivificat, haec est quae vere et digne fides dicitur, qua fit quod dicitur, impletur quod promittitur. Haec vera fides est subnixa veritate credulitatis et veritate sponsionis. Hanc sacra Scriptura summo studio commendat; hanc tota vita justorum confirmat. Hanc Deus a nobis requirit; hanc oblatam gratanter accipit: Ficta est fides haereticorum, qui de corde suo fingunt quod credunt. Ficta quoque est fides eorum, [Col. 0577A] qui falsum spondent obsequium; qui promittunt, et non faciunt; vota offerunt, et non solvunt. Fides autem quae per dilectionem operatur, ficta non est; quia scriptum est: Finis praecepti charitas est, de corde puro, et conscientia bona, et fide non ficta (I Tim. I). Fides autem haec, quae Deo placere comprobatur, errore caret, et fictione, et haesitatione. Errore quidem et fictione, quia veritati acquiescit, et in sinceritate obedit. Haesitatione vero, quia nullam impiam dubitationem admittit; sed in suae sententiae firmitate immota persistit. Hinc de Abraham scriptum est: In promissione Dei non haesitavit diffidentia; sed confortatus est fide, dans gloriam Deo; plenissime sciens, quia quae promisit, potens est et facere (Rom. IV). Et Jacobus apostolus ait: [Col. 0577B] Qui indiget sapientia, postulet a Deo, qui dat omnibus affluenter, et non improperat. Postulet autem in fide, nihil haesitans. Qui enim haesitat, similis est fluctui maris, qui a vento movetur (Jac. I).



De haesitatione in fide.

Haesitatio de impietate nascitur, cum de fidei ambigitur veritate, vel de Dei permissione diffiditur. Exemplum non diffidendi in Abraham proponitur: de quo Paulus dicit in Epistola ad Romanos: Non haesitavit diffidentia (Rom. IV). Consilium de fide non ambigendi nobis datur, cum a Jacobo dicitur: Postulet in fide, nihil haesitans (Jac. I). Qui enim monetur postulare, monetur non haesitare, sive in fide, sive in postulatione. Haesitatio autem in fide pietati contraria est. Qui enim in fide haesitat, [Col. 0577C] fluctuat, et similis est fluctui maris, nec plene consentiens, nec plene dissentiens. Sicut autem qui a fidelibus contraria opinione dissentit, non credere dicendus est; ita et is non credere judicandus est, qui dubitatione vacillans, cum fidelibus non consentit. Ipsa enim veritas per se dicit: Qui non est mecum, contra me est (Luc. XI). Qui ergo dubitat, in quantum dubitat, non credit; quia non consentit, non acquiescit. Sicut autem impia est illa dubitatio, qua dubia sunt, quae firmissime credere oportet; ita impia non est illa dubitatio, qua dubia sunt, quae ignorare licet. Illa autem haesitatio, qua in periculis trepidamus, vel in orando non exaudiri timemus; et saepe tanto magis timemus non exaudiri, quanto magis desideramus exaudiri; [Col. 0577D] illa, inquam, dubitatio non semper de damnabili impietate, sed quandoque de humana infirmitate, vel pusillanimitate, vel fidei imperfectione nascitur. Justi quippe saepe orant, cum non exaudiuntur; saepe exaudiuntur, cum se nesciunt exaudiri; saepe etiam ignorant, quid orare debeant, sicut oportet. Quod non semper justi exaudiuntur, ostenditur ex eo quod Paulus dicit in Epistola ad Corinthios: Datus est mihi stimulus angelus Satanae, qui me colaphizet: propter quod ter Dominum rogavi, ut auferretur a me: et dixit mihi Dominus: Sufficit tibi, Paule, gratia mea (II Cor. XII). Hoc idem ostenditur ex eo quod Dominus dicit ad Samuelem: Usquequo tu luges Saul, cum ego abjecerim eum? [Col. 0578A] (I Reg. XVI). Et rursum ex eo quod dicit ad Jeremiam: Si steterint Moyses et Samuel coram me, non est anima mea ad populum istum (Jer. XV). Ecce Paulus orat pro se, et non est exauditus; Samuel et Jeremias pro aliis orant et non sunt exauditi. Quod exaudiantur cum se non credant exaudiri, ostenditur ex eo quod beatus Job dicit: Cum invocantem me exaudierit, non credo quod exaudierit vocem meam (Job IX). Quod autem justi aliquando ignorant, quid petere debeant, sicut oportet, manifeste ostendit Paulus, cum dicit ad Romanos: Spiritus adjuvat infirmitatem nostram. Nam quid oremus, sicut oportet, nescimus; sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, [Col. 0578B] qui secundum Deum postulat pro sanctis. Scimus autem, quoniam diligentibus Deum omnia cooperantur in bonum, his qui secundum propositum vocati sunt sancti (Rom. VIII). Quod autem Apostolus dicit: Quid oremus, sicut oportet, nescimus (ibid.), non de omnibus generaliter videtur intelligendum, quae a sanctis postulantur. Postulantur enim, quae per se bona sunt, et salutem operantur in vitam aeternam. Postulantur et aeterna bona, quae in praemium repromissa sunt; postulantur et ea quae per se bona non sunt, et bonos non faciunt, nec salutem operantur, sed tantum in bonum quandoque cooperantur. In his autem quae in bonum cooperantur, nesciunt justi quid orent, sicut oportet; quia, cum pro necessitate vel tribulatione relevanda, aut [Col. 0578C] tentatione tollenda postulant, non agnoscunt fructum necessitatis vel tribulationis, vel proventum tentationis. Ignorant enim, quid eis utilius sit ad salutem, habere vel carere iis quae desiderant.

Verumtamen quia duas voluntates habent, unam infirmitatis, alteram virtutis; unam, secundum quod caro concupiscit adversus spiritum, alteram, secundum quod spiritus concupiscit adversus carnem: praescripta est in hujusmodi certa orandi forma, quando dicant: Verumtamen non sicut ego volo, sed sicut tu (Matth. XXVI). Hanc siquidem voluntatem virtutis, quae est secundum spiritum, qua Dei voluntatem praeferri volunt ei voluntati, quae est secundum carnem, suggerit et operatur [Col. 0578D] Spiritus sanctus: propter quod dicit: Spiritus adjuvat infirmitatem nostram (Rom. VIII). Adjuvat autem, sicut sequentia declarant, cum desiderat et postulat pro sanctis. Desiderat autem et postulat, cum corda nostra in fervore sancti desiderii accendit, et quae illi sunt placita, nobisque salubria postulare facit. Spiritus quoque hominis Spiritu sancto afflatus, et ipse suo modo infirmitatem adjuvat; quia non pro iis quae infirmitas desiderat, definite orat, sed totum Deo committens, quod illi placeat, nobisque expediat, fieri postulat et desiderat. Ad hoc pertinere potest, quod B. Job dicit: Cum invocantem me exaudierit, non credo quod audierit vocem meam (Job IX). Ac si aperte dicat: Cum exaudierit spiritum postulantem secundum [Col. 0579A] Deum ad salutem, non tamen credo quod exaudiat vocem meam; quia non exaudit ad voluntatem: Qui autem scrutatur corda, scit quid desideret Spiritus, quia secundum Deum postulat pro sanctis (Rom. VIII). Ipse enim novit quid sibi placeat, quid homini expediat. Homo autem cum postulat, et haec ignorat, nescit quid petat. Unde ad filios Zebedaei dictum est: Nescitis quid petatis (Matth. XX). Si autem generaliter alicui intelligendum videtur, quod Apostolus dicit: Quid oremus, sicut oportet, nescimus (Rom. VIII); ad generalem intelligentiam valere potest, quod Apostolus non ita dicit, Quid oremus, nescimus; sed addit, sicut oportet. Scimus enim quod ea quae in Dominica oratione postulare monemur, a Deo postulanda sunt; sed qui dat cui vult, [Col. 0579B] et quantum vult, et quando vult, et quomodo vult, et causam et mensuram donationis suae, et modum petentibus non semper revelat. Propterea cum sapientiam a Deo, charitatem, humilitatem, patientiam, mentis tranquillitatem, quae certissime petenda sunt, postulamus; scientes quid petamus, nescimus tamen quid petamus, sicut optimum est nos accipere, vel illum dare. Nam et Paulus in re certa haesitat. Sciens enim quia multo melius est cum Christo vivere, quam manere in carne; attendens tamen, quam necessaria esset praesentia ejus in carne iis quibus loquebatur; ignorat quid eligat magis orandum, magisque secundum tempus optandum; an cum Christo esse, an propter fratres [Col. 0579C] in carne manere. Propter quod dicit: Mihi vivere Christus est, et mori lucrum. Quod si vivere in carne hic mihi fructus est operis, et quid eligam, ignoro. Coarctor autem e duobus, desiderium habens dissolvi, et esse cum Christo multo melius; permanere autem in carne, necessarium propter vos (Philipp. I). In tanta caligine incertitudinis et ignorantiae, qua nesciunt, se justi exaudiri, vel quid a se, sicut oportet, debeat peti, infirmitatis suae certitudinem habentes, et justitiae suae fiduciam plenam non habentes; quamvis de misericordia Dei constanter confidant, tamen pro fragilitate sua trepidant et haesitant, nec sine timore sperant, sicut et sine spe non trepidant. Si tantum timerent, quomodo non desperarent? Si tantum sperarent, quomodo per [Col. 0579D] nimiam securitatem sese non resolverent? Constituti autem inter spem et metum, cum orant, quomodo postulant in fide nihil haesitante? Sed in fide non haesitant, quam in omnibus et per omnia veram esse non dubitant. In oratione vero, cum pro incertitudine exauditionis vel opportunae petitionis dubitant, non tamen diffidentia haesitant. Hujusmodi enim dubitatio, quam et Apostolus de Abraham negavit, cum diceret: Non haesitavit diffidentia (Rom. IV), semper periculosa est, veraeque fidei contraria, et a fideliter orantibus semper aliena.

Quis enim orat, et non sperat? Credere ergo et sperare oportet, pie tamen timere et dubitare licet. Diffidentia autem haesitare in promissionibus Dei [Col. 0580A] omnino non licet. Unde patet, quod pia dubitatio licitae ignorantiae ad vindictam et custodiam humilitatis justis necessaria fidei pietatem non destruit, nec mentis confidentiam desperatione subvertit; sed, sicut pium est indubitanter credere quae Deus credenda monstravit, ita impium non est ea simpliciter ignorare, et de his simpliciter dubitare quae Deus non revelata abscondit. Multum autem refert an de potentia Dei quis dubitet, an de ejus voluntate. De potentia visus est dubitasse, qui allato filio ad Jesum, apud Marcum dixit: Si quid potes, adjuva nos, misertus nostri. Jesus autem ait illi: Si potes credere, omnia possibilia sunt credenti. Et ille: Credo, Domine, adjuva incredulitatem meam (Marc. IX). De potentia dubitaverunt illi, qui dixerunt: Nunquid [Col. 0580B] poterit Deus parare mensam in deserto? (Psal. LXXVII.) De voluntate, et non de potentia dubitavit leprosus, qui apud Matthaeum dixit ad Jesum: Domine, si vis, potes me mundare. Qui mox audivit: Volo, mundare (Matth. VIII). Attendite haec: Qui de sola voluntate dubitavit, certitudinem voluntatis cum gratia curationis accepit. At qui de potentia dubitavit, et dixit: Si quid potes, mox ad se dictum audivit: Si potes credere, omnia possibilia sunt credenti (Marc. XIV). Ubi ostenditur, gratiam quaesitae misericordiae de fide omnipotentiae ejus pendere, quem dubitavit in hac parte aliquid posse.



De haesitatione in periculis.

Illa dubitatio, qua in periculis haesitatur, ad [Col. 0580C] diminutionem fidei pertinere videtur, ex eo, quod Dominus per increpationem ad Petrum dixit: Modicae fidei, quare dubitasti? (Matth. XIV.) Dubitasse arguitur; vel quia de salute dubitavit, cum videns ventum validum venientem timuit, vel quia de Salvatoris praesentia turbatus dubitavit. Nam cum supra mare ambulans, iis qui viderant turbatis, et dicentibus: Quia phantasma est (ibid.), et prae timore clamantibus, Dominus diceret: Ego sum (ibid), non debuit Petrus de praesentia Salvatoris sese prodentis, et adesse profitentis, dubitare, maxime cum diceret: Habete fiduciam, nolite timere (ibid.). Petrus cum caeteris jussus fiduciam habere, et non timere, jussus etiam, sicut ipse petierat, ad Dominum super aquas ambulantem [Col. 0580D] venire, ambulans et ipse super aquas; inter tot fidei et securitatis praesidia timere non debuit. Timuit tamen ut homo, non tamen omnino desperavit, nec omnino fidem perdidit. Dixit enim: Domine, salvum me fac (ibid). Quomodo autem invocaret, in quem non credidisset? Petri utique dubitatio talis fuisse videtur, quae confidendi constantiam turbaret; sed fidem omnino non exstingueret. Sicut apud Matthaeum Petri arguitur dubitatio, sic quorumdam timiditas apud Marcum increpatur. Cum enim facta esset procella magna, et Dominus in puppi super cervical dormientem excitarent, dicentes: Magister, non ad te pertinet, quod perimus, exsurgens dixit mari: Tace, obmutesce; et facta tranquillitate [Col. 0581A] dixit: Quid timidi estis? Necdum fidem habetis (Marc. IV). Quod autem dixit: Necdum fidem habetis, sic intelligi potest, quasi interrogando dictum sit; ac si diceretur ad eorum fidem excitandam: An nondum fidem habetis? Cui concordat, quod apud Lucam, quibusdam dicentibus: Praeceptor, perimus, Dominus legitur respondisse: Ubi est fides vestra? (Luc. VIII). Si autem apud Marcum, quibus increpando dictum est: Quid timidi estis, illis non interrogando, sed astruendo dictum est: Necdum fidem habetis; valde nobis metuendum est, qui in periculis trepidamus prae timore, fidendi constantiam et mentis securitatem perdimus, ne et nobis dicatur: Necdum fidem habetis. Sed alicui videbitur, merito illos objurgandos, jureque increpandos, qui in periculo [Col. 0581B] constituti, eum secum habuerunt, praesentemque viderunt, et ideo timere non debuerunt. Quomodo autem et nos, qui in periculis trepidamus, increpandi non sumus; qui semper Dominum, etsi non per praesentiam carnis, ut illi, tamen per praesentiam divinitatis nobiscum manere confidimus? Unde et ipse Dominus de justo dicit: Cum ipso sum in tribulatione: eripiam eum (Psal. XC). Et in Evangelio: Ecce ego vobiscum sum omnibus diebus, usque, ad consummationem saeculi (Matth. XXVIII). Quanta autem de Domini praesentia nobis debeat esse fiducia ostendit, qui dicit: Etsi ambulavero in medio umbrae mortis, non timebo mala, quoniam tu mecum es (Psal. XXII). Et iterum: Dominus illuminatio mea, et salus mea: quem timebo? Dominus protector vitae [Col. 0581C] meae: a quo trepidabo? (Psal. XXVI). Si autem vox justorum haec est: Non timebo mala, quoniam tu mecum es, quid sibi vult illa vox in psalmis, nihilominus justorum, sive martyrum: Exaudi Deus, orationem meam, cum deprecor; a timore inimici eripe animam meam? (Psal. LXIII). Et in alio loco: Cor meum conturbatum est in me; et formido mortis cecidit super me. Timor et tremor venerunt super me, et contexerunt me tenebrae (Psal. LIV).

Sed sciendum nobis est quod justi nunc per excessum contemplationis supra se levantur in quamdam mentis securitatem, et fiduciae constantiam; unde cuncta mala praesentia, mortisque pericula, in Deo despicienda cognoscunt, et cognoscendo despiciunt. [Col. 0581D] Nunc vero propriae infirmitati dimissi, sicut homines, inter pericula metuunt, et metuendo propriam infirmitatem quanto humilius, tanto verius recognoscunt. Hinc de illis scriptum est: Ascendunt usque ad coelo, et descendunt usque ad abyssos (Psal. CVI). Ascendunt per excessum contemplationis et securitatis in Deo; descendunt per excessum pavoris et pusillanimitatis in semetipsis. Hinc Elias regi Achab quasi intrepidus occurrit (III Reg. XVIII); et a facie Jezabel non sine timore aufugit (III Reg. XIX). Hinc et Jacob cum angelo luctatus, cum ei diceretur: Si contra Deum fortis fuisti, quanto magis contra homines praevalebis (Gen. XXXII); tamen in timore oravit, dicens: Erue me de manu fratris mei; quia valde eum timeo (ibid). Sic autem, Deo vices varietatum [Col. 0582A] dispensante, justi et securi sunt, et in se timidi; sicut, et eodem mirabiliter dispensante, et in Deo laetantur, et in semetipsis constristantur. Paulus ad Philippenses scribens, admonet dicens: Gaudete in Domino semper; iterum dico: Gaudete (Philip. IV). Idem in Epistola secunda ad Corinthios scribens de se dicit: Nolumus vos ignorare, fratres, de tribulatione nostra, quae facta est in Asia; quoniam supra modum gravati sumus, ita ut taederet nos etiam vivere (II Cor. I). Et Psalmista dicit: Anima mea exsultabit in Domino (Psal. XXXIV). Idem dicit: Ad meipsum anima mea conturbata est (Psal. XLI). Et iterum: Quare tristis es anima mea, et quare conturbas me? (ibid.). Saepe autem justi timore pulsantur, sed a spei stabilitate non moventur, sicut scriptum est: [Col. 0582B] Qui confidunt in Domino, sicut mons Sion; non commovebitur in aeternum qui habitat in Jerusalem (Psal. CXIV). Saepe autem timore pulsantur, adeoque concutiuntur, ut et spe infirmentur, et in periculum desperationis paulo minus inclinentur. Deus quippe, qui electos probat, ut inveniat eos dignos se, sicut adjutor est in opportunitatibus in tribulatione, sic despicit in opportunitatibus in tribulatione. Tunc autem despicit, cum inter mala non respicit, cum clamantem in tribulatione ad votum non exaudit. Hoc autem salubriter fit, ut justi sibi derelicti experiantur, quid in se sint. Cum autem nimio timore supra modum gravati, saepe adeo infirmantur, ut vicinae desperationis, nisi gratia Dei celerius subveniat, [Col. 0582C] discrimen incurrant; tunc ad eos pertinet increpatio illa: Quid timidi estis? necdum fidem habetis? (Marc. IV). Deus vero occulta dispensatione justos nonnunquam, ut magis humilientur, et fortiores resurgant, usque ad incredulitatis reatum, fide infirmari permittit. Unde in libro Numeri scriptum est: Cum elevasset Moyses manum, percussit virga bis silicem: et egressae sunt aquae largissimae, ita ut biberet populus et jumenta. Dixitque Deus ad Moysen et Aaron: Quia non credidistis mihi, ut sanctificaretis me coram filiis Israel, non introducetis hos populos in terram, quam dedi eis. Haec est aqua contradictionis, ubi jurgati sunt filii Israel coram Domino (Num. XX). Ecce quomodo a Domino Moysi et Aaron incredulitas exprobratur, et punienda monstratur. Hinc rursus [Col. 0582D] per Isaiam ad populum Israel Dominus dicit: Pater tuus primus peccavit, et interpretes tui praevaricati sunt in me, et contaminavi principes sanctos (Isa. LXIII). Quod dicitur: Pater tuus primus peccavit, de Abraham intelligi potest, si forte et ipse dubitavit, quando Domino terram promissionis pollicenti respondit: In quo sciam, quod possidebo eam? (Gen. XV.) Vel hoc intelligi potest de patribus in deserto, qui male locuti sunt de Deo: Nunquid panem poterit dare, aut parare mensam in solitudine? (Psal. LXXVII.) De quibus et scriptum est: Quia non crediderunt in Deo, nec speraverunt in salutari ejus (ibid). Quod dictum est: Interpretes tui praevaricati sunt in me (Isa. LXIII) de Moyse et Aaron recte intelligitur, qui inter Deum et populum medii, ut dictum est, praevaricati [Col. 0583A] sunt. Contaminavit autem Deus principes sanctos occulta dispensatione contaminari permittens: justoque judicio contaminatos ostendens. Possunt autem justi citra periculum fidei, et detrimentum spei, in quibusdam desperare. Nam quae licet non desiderare, licet et non sperare; et quae licet contemnere, licet desperare, et in eis spem non ponere. Unde et beatus Job a temporalibus ad aeterna suspensus, quasi carnalis vitae contemptor et mortificator dicit: Elegit suspendium anima mea, Desperavi; non ultra vivam. Parce mihi, Domine, nihil enim sunt dies mei (Job VII). Pensate, quia de Domino non desperavit, qui dixit, Parce mihi, Domine; nec tamen nullomodo desperavit, qui dixit, Desperavi. Ibi ergo desperavit, unde per sanctum contemptum [Col. 0583B] sanctumque odium spem retraxit, non ibi, quo totam spem totumque desiderium transtulit.

Ex praedictis colligendum est quod dubitatio nunc cor leviter pulsat, nunc validius pulsat, et ad incredulitatem inclinat; nunc majori perturbatione in reatum incredulitatis praecipitat. Illa vero dubitatio, quae infidelitati propinquat, vel in eam praecipitat, quaedam fidei defectio est; lumen fidei vel imminuens, vel exstinguens; donec mens suae perturbationis caligine discussa, per gratiam Dei confortata resurgat.



De fidei certitudine.

Quoniam per fidem in Deum confidimus et Deo [Col. 0583C] credimus, cum Deus veritas sit; tanta certitudine, tanta non dubiae assensionis firmitate eadem fides debet esse subnixa, ut recte scientia dici possit. Omnem enim sensuum experientiam excedit, omnem conjecturam humanae rationis transcendit; verissime et certissime comprehendens, quae nec sensu explorari, nec humana ratione ullatenus valeant investigari. Cum enim Deo magis credendum sit, quam vel sensibus corporis, vel humanis rationibus, omnem mundanam sapientiam fidei dignitas superexcellit; invisibilia videns, insensibilia sentiens, incomprehensibilia comprehendens. Certa quippe comprehensio est incommutabilis ipsius veritatis auctoritate firmissime roborata. Quamvis autem fides sensu vel ratione ex aliqua parte possit adjuvari, ut in sequentibus [Col. 0583D] ostenditur, fides inoffensa ultra progrediens procedit, quam vel sensus vel imaginatio, vel ratio inquisitione possit pertingere, vel intentione pervenire. Lumen quippe rationis, quo mens naturaliter illuminatur, ut intelligat, incomparabili claritatis splendore superat lux gratiae, qua mens illuminatur, ut non intellecta credat, donec quodam ordine gratiae quae nunc credit intelligat. Quapropter cum rerum comprehensibilium vera cognitio scientia dicatur et sit multo magis incomprehensibilium verissima cognitio, Deo revelante, nobis indulta pro sui certitudine et infallibilitate scientia dici debet, non solum supra incertum opinionis, sed supra omnem humanam scientiam, et supra judicium rationis collocanda; quasi scientia scientiae praeferenda. [Col. 0584A] Sed non ei quae futuri temporis aliquomodo conferenda. Haec est autem scientia salutis, quae illuminat et salvat, de qua scriptum est: Praeibis enim ante faciem Domini parare vias ejus. Ad dandam scientiam salutis plebi ejus, in remissionem peccatorum eorum (Luc. I). Si qua est autem cognitio per fidem in insipientibus vel proficientibus, adeo mediocris et tenuis est, ut nondum scientiae nomine digna sit; in provectis tamen et perfectis, qui firmissime et certissime credunt, et ratione fidei per inspirationem abundantioris gratiae plenius intelligunt, cognitio per fidem tanto certius scientia dicitur, quanto frequentius in sacra Scriptura sciri referuntur, quae sola fide percipiuntur. Fidem Abrahae commendans Apostolus in Epistola ad Romanos, sic ait: In repromissione [Col. 0584B] etiam Dei non haesitavit diffidentia, sed confortatus est fide, dans gloriam Deo; plenissime sciens quia quaecunque promisit, potens est et facere (Rom. IV). Attendite, quod non dixit, sciens, sed plenissime sciens, ut certitudinem fidei ex plenitudine scientiae altius nobis commendaret. Idem in Epistola ad Timotheum: Scio cui credidi, et certus sum, quia potens est depositum meum servare in illum diem (II Tim. I). Idem ad eumdem: Hoc autem scito, quod in novissimis diebus instabunt tempora periculosa (II Tim. III). Scire monuit quod credendum praedixit. Et beatus Job ait: Scio quod Redemptor meus vivit, et in novissimo die de terra surrecturus sum (Job XIX). Et Martha dixit ad Jesum: Scio, quia [Col. 0584C] resurget in resurrectione in novissimo die (Joan. XI). Quod autem Apostolus ad Romanos dicit: Existimo, quod non sunt condignae passiones hujus temporis ad futuram gloriam, quae revelabitur in nobis (Rom. VIII), non ad incertum opinionis referendum est, quamvis existimare se dicat; sed ad conscientiam scientiae et certitudinis: quae ex Epistola ad Corinthios comprobatur, ubi sic dicit: Scimus, quoniam si terrestris domus nostra hujus habitationis dissolvatur, aedificationem ex Deo habemus, domum non manufactam aeternam in coelis (II Cor. V). E ce Apostolus, quae ad statum futuri temporis pertinent, et existimare se dicit et scire, ut existimationem fidei a scientiae certitudine non separemus.



De eo quod scriptum est: Fides est substantia rerum sperandarum, argumentum non apparentium.
[Col. 0584D]

Quanta sit certitudo fidei, Apostolus ostendere volens, simulque quanta sit ejus utilitas, praetermittere nolens, de utilitate praemittens, certitudinem subjungens, sic ait: Fides est substantia sperandarum rerum, argumentum non apparentium (Hebr. XI). Rerum sperandarum tria genera sunt: bona temporalia, quibus indigemus ad sustentationem corporis; bona spiritualia, quibus indigemus ad informationem mentis; bona aeterna, quibus fruendum erit in statu beatitudinis. Haec a Deo petenda et speranda sunt, a quo etiam nobis haec omnia repromissa sunt. Nam de temporalibus ad usum hujus vitae necessariis dicit: Haec omnia adjicientur vobis (Matth. VI). De spiritualibus dicit: Pater vester de [Col. 0585A] coelo dabit spiritum bonum petentibus se (Luc. XI). Per spiritum quippe, danda spiritualium charismatum munera intelligit. Aeterna repromittit, cum in regno suo beatificandos nos ostendit, dicens: Beati pauperes spiritu, quoniam ipsorum est regnum coelorum (Matth. V.) et caetera, quae sequuntur. Haec omnia merito fidei obtinentur. Unde et utilitas fidei recte ostenditur, cum dicitur: Fides est substantia rerum sperandarum. Melior est autem fidei substantia, quam terrena substantia, quam pecuniae thesauri, qui veterascunt et deficiunt. Fides enim causa est, per quam a Deo obtinentur, vel in re, vel in spe, quae ab ipso petenda sunt, speranda et desideranda. Justus nimirum ex fide vivit, habens ex ea omnem vitae sufficientiam, et virtutum gratiam, et praemiorum [Col. 0585B] gloriam. Justus autem est, quem fides justificat eo ipso quod in Deum credit. Quid enim justius est, quam in illum credere; aut cui magis debet credi, quam illi; quidve certius esse debet, quam quod ille dicit aut promittit? Fides ergo non humana ratione nititur, ut acquiescat veritati, sed verbis Dei assentiens, ipsa sibi sufficit ad certitudinem veritatis: propterea argumentum dicitur esse rerum non apparentium; quia vera et certa appensione non apparentia approbat.



De argumentatione fidei.

Aliud est argumentum, quod est ipsa fides; aliud est argumentum, quo astruitur ipsa fides. Nam Christus in multis argumentis per dies quadraginta apparens discipulis (Act. I), et fidem resurrectionis [Col. 0585C] suae astruere volens, multa argumenta foris exhibuit, quibus discipulorum corda ad fidem suae divinitatis et resurrectionis ex mortuis mirabiliter informavit: unde factum est ut quod foris mirabiliter est exhibitum, argumentum esset fidem roborans; et nihilominus ipsa fides argumentum esset, infallibili assensione non apparentia comprobans.



De non apparentibus.

Non apparentia autem intellige, quae vel sensibus corporis, vel naturali mentis rationi non apparent. Quae autem fide conspiciuntur, non apparentia dicuntur, quamvis fide percipiantur, ea videlicet ratione, quod nec sensu, nec ratione comprehenduntur. Cum autem eaedem res sensu vel ratione et fide percipiuntur, etiam tunc secundum quemdam [Col. 0585D] modum fides non apparentia comprehendit, quia altius se erigit, quo sensus vel ratio non assurgit. Per visibilia enim invisibilia conspicit, et circa ipsa apparentia non apparentia comprehendit. Nam, cum latro in cruce Deum confiteretur, passionem hominis vidit, passionem Dei agnovit, quod sensus vel ratio non valuit: eademque passio, quae Dei et hominis fuit, secundum quod Dei erat, oculis fidei, apparuit, et oculis carnis non apparuit. Ita et opera Christi, quae mirabiliter in carne gessit, et infirma quae pertulit, et hominis erant, virtute Dei mirabiliter operantis, et Dei erant, in infirmitate hominis mirabiliter patientis. Fides autem Christum Deum et hominem comprehendens, Deique fortia et hominis [Col. 0586A] infirma discernens, utraque, sive infirma, sive fortia, Dei esse conspicit, quia hominem Deum agnoscit. Ad hoc autem sensus vel ratio nullatenus attingit.



Quod fides sensu adjuvatur.

Fides tamen novit, quam sensu adjuvatur. Cum enim Thomas condiscipulis suis dixisset: Nisi videro, non credam (Joan. XX). Domino postea apparente et ad videndum et palpandum eum invitante, quia vidit, credidit, sicut Dominus testatur, dicens: Quia vidisti me, Thoma, credidisti: beati qui non viderunt, et crediderunt (ibid.) Qui autem tardi sunt ad credendum, visione signorum perducuntur ad fidem. Quod ostendit Dominus, cum secundum Joannem ad regulum dixit: Nisi signa et prodigia videritis, [Col. 0586B] non creditis (Joan. IV). Propterea praedicantibus apostolis, sermonem, eorum sequentibus signis Dominus confirmavit ut, visis signis, crederent, qui sine signis non crederent. Sed multi signa viderunt, et tamen non crediderunt, sicut et multi signa non viderunt, et tamen crediderunt: Populus quem non cognovi, servivit mihi; in auditu auris obedivit mihi (Psal. XVII). Potest erge fides esse sine visu, verumtamen non sine auditu. Hinc Apostolus ad Romanos dicit: Quomodo credent ei, quem non audierunt (Rom. X). Et infra: Ergo fides ex auditu; auditus autem per verbum Christi (ibid.). Verbum autem vel foris auditur, cum praedicatur: vel intus auditur, cum Spiritu revelante creditur.



Quod fides cogitationibus praevenitur.

[Col. 0586C] Ut verbum credatur, mens, Deo inspirante, cogitationibus praevenitur, quibus ad credendum mirabiliter inclinatur. Dum enim cogitat vel opera Dei, vel judicia Dei, vel praecepta Dei, vel promissa Dei, secundum quod ei a Spiritu sancto suggeritur, in se turbatur, et admiratur, et admirando contremiscit et credit. Admirando et timendo ingreditur fides, et credendo timor. Sic incipit enim credere et timere ut credendo timeat, et timendo credat. Nec praeoccupat fides, nec anticipat timor, sed utrumque initium est, nam de timore scriptum est: Initium sapientiae timor Domini (Psal. CX). Et in libro Sapientiae de timore et fide ita scriptum est: Timor Domini initium dilectionis ejus (Eccli. XXXIV). Fidei autem [Col. 0586D] initium agglutinandum est ei. Fidei initium intellige fidem initium. A fide incipit justificatio nostra. Nec daemones contremiscerent, nisi crederent. Credunt autem et contremiscunt, sed eos nec credulitas justificat, nec sanctificat timor. Nobis autem, quos fides justificat in timore sancto, utrumque a Deo donatum est, timere et credere, in justitia et sanctitate. Non enim sufficimus cogitare unde Deum timeamus, vel in eum credamus, nisi nobis datum fuerit desuper. Propter quod Apostolus dicit: Fiduciam autem talem habemus per Christum ad Deum: non quod sufficientes simus cogitare aliquid a nobis, quasi ex nobis, sed sufficientia nostra ex Deo est (I Cor. III). Fides ergo ex auditu est, auditus autem per verbum Christi cum verbum praedicatur et auditur, et Deo suggerente [Col. 0587A] et agente, sic cogitatur ut credatur. Propterea fides Dei donum est et opus Dei.



Quod fides donum sit Dei.

Quod fides Dei donum sit, ostendit Apostolus in Epistola ad Ephesios, dicens: Gratia enim estis salvati per fidem, et hoc non ex vobis, Dei enim donum est, non ex operibus, ut ne quis glorietur. Ipsius enim sumus factura creati in Christo Jesu in operibus bonis, quae praeparavit Deus ut in illis ambulemus (Ephes. II). Et iterum ad Philippenses: Vobis donatum est pro Christo, non solum ut in eum credatis, sed ut etiam pro illo patiamini (Philip. I). Ex his manifestum est, fidem non merito operum praecedentium, sed sola gratia nobis dari, ut ne quis glorietur in fide, quasi eam ex se habuerit, vel quia merito suo [Col. 0587B] acceperit.



Quod fides sit opus Dei.

Quod fides sit opus Dei ostendit Christus apud Joannem, qui interrogatus a quaerentibus, quid faciemus ut operemur opera Dei, respondit, hoc est opus Dei, ut credatis in eum, quem misit ille (Joan. VI). Requisitus de operibus Dei quasi de multis, de uno respondit, quod ipse per se operatur in nobis, in quo bona quae nos operamur in illo formantur, ut bona sint Deo bene placita, nobisque salubria. Unde scriptum est: Omnia opera ejus in fide (Psal. XXXII). Hac itaque Domini responsione, quaerentes, quid faciemus, ut operemur opera Dei, monentur fidem habere, quae est opus Dei, sine qua non possunt opera Dei operari. Ac si diceret: Habete fidem, quae [Col. 0587C] per dilectionem operatur opera Dei. Hoc opus operatur Deus nos trahendo, sicut scriptum est: Nemo potest venire ad me, nisi Pater, qui misit me, traxerit eum (Joan. VI). Ad Christum venit, qui in eum credit. Venit autem tractus, non quia invitus, sed quia infirmus, non jam non volens, sed per se non valens. Propter quod sponsa in Canticis canticorum infirmitatem suam agnoscens et adjutorio gratiae indigens, dicit: Trahe me: post te curremus in odorem unguentorum tuorum (Cant. I). Qui credit tractus, venit abstractus ab errore, attractus veritatis amore, tractus vi gratiae, tractus sancti desiderii fervore. Tractus qui ab invito dimittitur, qui non invitus admittitur. Trahitur autem manu potentis, [Col. 0587D] voce invitantis, intusque monentis et docentis, sicut idem Joannes, ostendit dicens: Est scriptum in prophetis: Et erunt omnes docibiles Dei. Omnis, qui audivit a Patre, et didicit, venit ad me (Joan. VI). Docibilis Dei est, qui ab eo audit et discit, et ad Christum venit. Audit, cum verbum Dei diligenter attendit, cum altius cogitando secum mente revolvit. Discit, cum acquiescit, et corde non contradicit. Venit cum vera confessione et professione oris et operis ad discipulatum Christi accedit. Per fidem ad Christum trahimur, cum judicio sensus vel rationis reluctante, mens virtute verborum Dei aut signorum attonita admiratione stupet, et jam sibi credere non audet, jamjamque sibi quodammodo renuntians, ad gratiam fidei tanto magis humiliatur, [Col. 0588A] aptiusque praeparatur, quanto ex his quae audit vel videt, ipsa a se inferior et infirmior judicatur.



Quod obduratio caecitas est et surditas.

Obduratio autem mentis, quae nec virtute verborum quae audit, nec virtute signorum quae videt, ad fidem perducitur, ipsa recte surditas et caecitas nominatur, juxta illud Isaiae: Excaeca cor populi hujus, et aures ejus aggrava (Isai. VI).



Quod fides lux est et verbum.

Fides autem sive per verba, sive et per signa aures cordis et oculos aperit. Unde videre et audire dicuntur, qui credunt; quia fides lux est et verbum: lux quidem, secundum illud Apostoli: Deus, qui dixit de tenebris lucem splendescere, ipse illuxit in cordibus nostris, ad illuminationem scientiae [Col. 0588B] claritatis Dei, in facie Christi Jesu (II Cor. IV). Tunc autem dixit de tenebris Deus lumen splendescere, quando de tenebris nos vocavit in admirabile lumen suum; quando discussis ignorantiae tenebris, dixit: Fiat lux, et facta est lux. Fides vero verbum est, secundum illud Jacobi apostoli: In mansuetudine suscipite insitum verbum (Jac. I). Insitum autem verbum est Deo intus loquente cordi inditum, de quo Apostolus sic dicit: Sed quid dicit Scriptura? Prope est verbum in ore et in corde tuo (Rom. X; Deut. XXX).



De eo quod scriptum est: »Prope est verbum,« etc.

Hoc est verbum fidei. Quaeris quomodo prope sit in ore et in corde. Audi quod sequitur: Corde creditur ad justitiam; ore autem confessio fit ad salutem [Col. 0588C] (Rom. X). Prope ergo est, quia insitum est. Insitum autem quia per gratiam inditum. Si ergo fidem habes in corde, et eam ore confitearis, Prope est verbum in ore et in corde tuo. Utilitate autem prope est, quia vicinus es saluti. Longe autem a peccatoribus salus (Psal. CXVIII). Tu autem inferius es, et ex fide vivis. Nec longe es a regno Dei, appropinquavit regnum coelorum. Jam Deum invocas in veritate: Et prope est Dominus omnibus invocantibus eum in veritate (Psal. CXLIV). Jam Deum times, prope timentes eum salutare ipsius. Ergo si credis, Prope est verbum in ore et in corde tuo. Utilitate quidem, quia vicina tibi est salus, pro confessione fidei in ore et conscientia fidei in corde. Si autem nondum credis et potes credere, [Col. 0588D] prope est, non quasi jam sit in corde, sed prope est ut sit in corde; et tam prope est, quam facile tu potes credere. Prope est, nondum praesenti utilitate, sed credendi possibilitate vel etiam facilitate. Fides quippe praeterquam in his, qui vitio suo insanabiliter corrupti sunt, non longe est a natura nostra, quae rationis est capax; et justitiae, et beatitudinis per fidem particeps esse potest. Quod autem quidam non possunt credere ostendit Dominus, cum in Evangelio Joannis dicit: Quomodo potestis credere, qui gloriam ab invicem accipitis; et gloriam quae a solo Deo est, non quaeritis? (Joan. V.) Et iterum in eodem: Quo ergo vado, vos non potestis venire (Joan. VIII.) Ad gloriam siquidem ibat, ad quam venire non poterant, quia in errore confirmati [Col. 0589A] credere non valebant. Et ipse Joannes dicit: Propterea non poterant credere (Joan. XII); quia iterum dixit Isaias: Excaecavit oculos eorum, et induravit corda eorum, ut non videant oculis, et intelligant corde (Isai. VI). Iis autem qui credere possunt, prope est verbum, non solum credendi possibilitate, sed gratiae praeparatione. Lex enim per Moysen data est; gratia et veritas per Jesum Christum facta est (Joan. I). Praeparata sunt omnia, quae ad vocationem gentium erant necessaria. Verbum caro factum est, carnalis observantia legis abolita est. Evangelium mundo praedicatum est, hostia pro salute mundi oblata est. Nil restat, nisi ut verbum fidei corde suscipiatur, per quam beatitudinem perveniatur. Unde apud Matthaeum scriptum est: Omnia [Col. 0589B] parata sunt, venite ad nuptias (Matth. XXII). Recte ergo in Deuteronomio scriptum est: Prope est verbum in ore et in corde tuo (Deut. XXX). Non carnalia Judaeorum, non superstitiosa Scribarum et Pharisaeorum requirit Deus, sed fidem: fide corda purificans, puritatem cordis diligit, quae nobis sufficit ad salutem.



De eo quod scriptum est: »Ne dixeris in corde tuo: Quis ascendet in coelum? id est, Christum deducere.«

Fidei autem gemina utilitas est, inferni supplicia vitare et coelestis regni dona obtinere. Quod ostendit Apostolus, cum in Epistola ad Romanos dicit: Quae autem ex fide est justitia, sic dicit: Ne dixeris in corde tuo: Quis ascendet in coelum? id est Christum [Col. 0589C] deducere; aut: Quis descendet in abyssum? hoc est, Christum a mortuis revocare (Rom. X). Horum verborum ratio haec est: Justitia quae ex fide est, hoc suggerit cogitandum, firmiterque tenendum Christum ascendisse in coelum, et descendisse in infernum, justos de suppliciis inferni liberaturum, et eisdem coelorum praemia largiturum. Hoc autem nulli est negandum, hinc nulli est dubitandum. Propter quod dicit: Ne dixeris in corde tuo: Quis ascendet in coelum. Si enim dixeris nullum ascendisse in coelum, consequens est ut dicas, nec Christum ascendisse; si autem dixeris Christum non ascendisse, quantum in te est, Christum de coelo deducis. Et, sicut quis pro impia voluntate reus [Col. 0589D] esset, et damnatione dignus, si vellet Christum de coelo deducere, cum non posset; sic, qui negat Christum ascendisse, certa damnatione dignus est; et quasi invidens gloriae Christi, vult eum ibi non esse, ubi negat eum esse. Omnis enim impietas studio sui erroris resistentem odit veritatem, et gloriae invidet auctoris, qui verae fidei initium ponit, et impietatis fundamenta subvertit. Hinc odium Judaeorum adversus Christum, quem impia negatione, impiaque voluntate pariter persequuntur. Hinc est quod de coelo deducunt, quem in coelum ascendisse non credunt. Deducunt autem per reatum criminis, non per effectum voluntatis. Similiter qui dixerit: Quis descendit in abyssum, credens neminem descendisse, vel credens pro liberandis justis [Col. 0590A] Christum non descendisse: hic quantum in se est Christum ex mortuis revocat, cum impia voluntate impiaque negatione eum pro liberandis justis non descendisse contendat. Haec autem verba Apostoli de Christi ascensione, ejusque descensione, non solum contra infideles, ut nunc dictum est, sed etiam pro fidelibus, ut post dictum est, pie possunt intelligi. Sicut enim impii impia voluntate et negatione Christum deducunt, sed de coelo; ita justi pia fidei devotione et confessione Christum deducunt, sed in coelum. Deductionem autem in bonam partem accipi posse, ostendit Psalmista dicens: Tenuisti manum dexteram meam, et in voluntate tua deduxisti me, et cum gloria suscepisti me (Psal. LXXII). Sed hoc de membris Christi. De ipso autem Christo [Col. 0590B] scriptum est: Deducet te mirabiliter dextera tua (Psal. XLIV). Si ergo non dixeris in corde tuo: Quis ascendit in coelum, haec est pia deductio. Hoc enim non dicere, quod impium est dicere, est Christum pie deducere. Ergo qui justificati sunt ex fide, Christum in coelum ascendentem pio favore devotionis prosequuntur, et prosequendo in coelum deducunt. Sed qui non credunt in coelum ascendentem, odio malignitatis suae persequuntur, et persequendo de coelo deducunt. Horum pia devotio, pia est deductio; illorum impia negatio, impia deductio est. Similiter qui non dicunt, quis descendit in abyssum, et Christum descendisse credunt, pie Christum ex mortuis revocant, quem a mortuis resurrexisse credunt; impie revocant, qui resurrectioni contradicunt, [Col. 0590C] et descendisse negant.



De eo quod scriptum est in Jeremia: »Quis ascendit in coelum?«

Quaerendum est autem quid sibi velit, quod in libro Jeremiae de sapientia scriptum est: Quis ascendit in coelum, et accepit eam, et deduxit eam de nubibus? Quis transfretavit mare, et invenit eam, et attulit illam super aurum electum? (Baruch. III.) Quomodo conveniunt: Quis ascendit in coelum, et, Ne dixeris in corde tuo: Quis ascendit in coelum? Sapientia de qua haec dicuntur, Christus est, Dei virtus et Dei sapientia, de quo in eodem libro post pauca subjungitur: Hic adinvenit omnem viam disciplinae; et dedit illam Jacob puero suo, et Israel electo [Col. 0590D] suo. Post haec in terris visus est, et cum hominibus conversatus est (ibid.). Hanc autem sapientiam, ut ait Apostolus, nemo principum hujus mundi cognovit; nemo sapientium hujus mundi investigare potuit. Inter sapientes nempe hujus saeculi excellere videbantur; qui, ut verbis Isaiae utamur, sidera contemplabantur, et supputabant menses, ut annuntiarent ex eis ventura (Isai. XLVII). De quibus quidam illorum poeta sic ait:

Felices animae, quibus haec contingere primis,
   Inque domos superum scandere cura fuit.
Quis autem istorum ductu ingenii sui ascendit in coelum, et accepit ibi sapientiam, et deduxit eam de nubibus? Nemo sane illorum veram sapientiam illic sibi percepit, vel ad aliorum notitiam perduxit; [Col. 0591A] sed tota illorum sapientia in obscuris eorum dictis vel scriptis, sicut aqua in nubibus clausa, longe erat a via disciplinae, quam dedit Deus Jacob puero suo, et Israel electo suo. Hanc sapientiam nec illi invenerunt, qui per terras et maria litteras toto orbe fugientes persecuti sunt. E quibus erat Plato. De quibus dicitur: Quis transfretavit mare, et invenit eam, et attulit eam super aurum electum? Invenit, et attulit simile est ei, quod prius dixit, Accepit, et deduxit. Haec ergo sapientia non de schola academicorum, vel stoicorum, alteriusve similis erroris sectae manavit; sed illi viam disciplinae non invenerunt, propterea perierunt. Et, quoniam non habuerunt sapientiam, perierunt propter suam insipientiam. Dei ergo sapientia nec subtilitate humanae [Col. 0591B] rationis in alta se erigentis investigatur, nec labore longinquae navigationis acquiritur, ut de remotioribus finibus adducatur; sed de coelo veniens erudit nos, et admonet terrena despicere, et amare coelestia. Mundum autem despicere, hoc est, mare transire, et enavigatum post se relinquere. Coelestia amare, hoc est, spe et desiderio in coelum tendere. Nemo autem justorum vel mundum contemnens, vel coelestia concupiscens, merito suo aut consilio hanc sapientiam praevenit, ut acciperet, deduceret, inveniret et afferret eam super aurum electum: Quis enim consiliarius ejus fuit (Isai. XL), aut quis prior dedit ei, et retribuetur illi? Ipsa vero secundum consilium voluntatis suae ad nos veniens, sicut voluit, [Col. 0591C] elegit, quibus se daret, qui eam diligerent super aurum electum. Pretiosior est enim cunctis opibus; et omnia quae desiderantur, ei non valent comparari (Prov. III). Non ergo Enoch, non Elias, non Paulus merito suo sapientiam praeveniens, in coelum ascendit, ut praeventam ibi acciperet et deduceret; non filii Israel qui sicco vestigio mare transierunt; non Jonas, qui de mari et de ventre ceti liberatus; non Petrus supra mare ambulans; non Paulus de profundo pelagi ereptus, hanc sapientiam praevenit, ut eam inveniret; sed hi omnes, caeterique justi in his figurati, a sapientia Dei praeventi sunt ut justi fierent, et mira facerent. Non est ergo contrarium, quod a Paulo commemoratum est: Non dixeris in corde tuo, Quis ascendit [Col. 0591D] in coelum (Rom. X); et quod in libro Jeremiae scriptum est: Quis ascendit in coelum? Ibi enim negatio ascensionis Christi in coelum interdicitur; hic vero nec Christi ascensio, nec nostra per Christum futura negatur: sed hoc ostenditur, quod vera sapientia, si de malis agitur, studio humanae curiositatis non apprehenditur; si de bonis agitur, hoc insinuatur, quod merito sanctitatis haec eadem sapientia non praevenitur; sed ipsa praeveniens omnes qui sanctificandi erant, sapientiam revelavit in antiquis justis; viam disciplinae ostendens in lege et prophetis, ubi latebat, sicut aqua in nubibus; donec effunderetur in tempore suo, radiante gratia et gloria resurrectionis et ascensionis Jesu Christi [Col. 0592A] Domini nostri; qui factus est sapientia nobis a Deo, et justitia, et sanctificatio, et redemptio.



Quod Christus auctor fidei divinitatis suae potentiam miraculis indicavit, et fidei virtutem figuravit.

Haec autem sapientia Christus est, qui se et Patrem per fidem nobis revelavit; et ipsius fidei per quam se nobis manifestavit, auctor est et consummator, juxta quod Apostolus in Epistola ad Hebraeos dicit: Per patientiam curramus ad propositum nobis certamen, aspicientes in auctorem fidei et consummatorem Jesum (Hebr. XII). Auctor autem fidei et consummator recte dicitur, qui ipsam fidem in nobis operatur, inchoans et consummans. Miracula autem, quae Christus visibiliter operatus est, ut fides divinitatis ejus reciperetur, ipsius divinitatis [Col. 0592B] potentiam indicabant, et ipsius fidei virtutem figurabant. Nam illuminans oculos caecorum, et aperiens os mutorum, aures surdorum, dirigens gressus claudorum, aegros curans, leprosos mundans, mortuos suscitans, per haec signa virtutem fidei signabat: quae oculos mentis aperit ad intelligendum, aures aperit ad obediendum; os reserat ad confessionem, regit affectus, diluit peccata, purgat crimina, mortificatos carne spiritu vivificat.



De nova creatura.

Fides autem quasi nova quaedam creatio est, immutans de non esse ad esse. Infideles nimirum quia in Deo non sunt, non esse dicuntur. Cum ad fidem convertuntur, esse incipiunt, quia a Deo esse accipiunt. [Col. 0592C] Quod ante conversionem ad fidem nihil sint, ostendit Isaias, qui de gentibus non credentibus dicit: Omnes gentes quasi non sint, sic sunt coram eo; et quasi nihilum et inane reputatae sunt ei (Isai. XL). Mox ubi fides incipit, nova creatura incipit. Unde Apostolus ad Ephesios, cum praemisisset: Gratia salvati estis per fidem (Ephes. II); post pauca subjungit: Ipsius enim factura sumus, creati in Christo Jesu in operibus bonis (ibid.). Et iterum in Epistola secunda ad Corinthios: Nos ex hoc neminem novimus secundum carnem. Et si cognovimus secundum carnem Christum, sed nunc jam non novimus. Si qua ergo in Christo nova creatura, vetera transierunt; ecce facta sunt omnia nova (II Cor. V). Innovatis siquidem in fide Christi vetustas transiit, novitas accessit. Et in [Col. 0592D] Epistola ad Galatas: In Christo Jesu neque circumcisio aliquid valet, neque praeputium; sed nova creatura (Galat. VI). Creatura ergo Dei sumus per naturam, sed nova creatura per gratiam. Quod autem natura sumus, in pejus mutatum est per culpam; sed in melius reparamur per fidei gratiam, ut quasi de novo incipiamus, quia de vetustate innovamur. Hinc Psalmista dicit: Et dixi: Nunc coepi, haec mutatio dexterae Excelsi (Psal. LXXVI). Dixi, inquit, nunc coepi, quasi Deo confitens, et laude referens, et non esse meae virtutis intelligens, quod nunc coepi: non enim manus mea excelsa, sed dextera Domini fecit virtutem; propterea dixi: Haec mutatio dexterae Excelsi.



Quod per fidem filii Dei efficimur.
[Col. 0593A]

Per fidem autem non solum in novam creaturam mutamur, sed et filii Dei efficimur. Hinc Joannes ait: Quotquot autem receperunt eum, dedit eis potestatem filios Dei fieri, his qui credunt in nomine ejus. (Joan. I). Potestatem, inquit, dedit eis filios Dei fieri, non potestatem, qua solum possent aliquando filii Dei fieri, sed qua mox cum crederent, filii Dei fierent. Potestas ergo haec, quae credentibus datur, non in eventu exspectationis est, sed in praesenti potentis gratiae effectu. Nam, qui per fidem justificari incipit, mox in filium Dei adoptatur, statim nomine filii honoratur. Hanc potestatem, quae credentibus datur, nondum habent, qui nondum credunt. Haec enim potestas non naturae est, sed gratiae. Credentibus [Col. 0593B] autem sic datur potestas filios Dei fieri, ut ex Deo nati sint.



Quod per fidem ex Deo nati sumus.

Quomodo autem ex Deo nati sint, ostendit B. Jacobus dicens: Voluntarie enim genuit nos verbo veritatis, ut simus initium aliquod creaturae ejus (Jac. I). Initium aliquod creaturae dixit, quasi aliquomodo initium creaturae, novo scilicet et singulari. Frequens nempe est, et commune, per creationis conditionem initium habere, sed per praeparationis gratiam initium sumere, novum est in homine, et singulare. Novitas ergo est, et dignitas, esse aliquod initium creaturae Dei. Ut hoc essemus, voluntarie genuit nos Deus verbo veritatis. Voluntarie quidem, quia gratis, non merito nostro. Genuit autem, non [Col. 0593C] sicut Filium sibi consubstantialem, quem non fecit, sed genuit. Nos autem quos creavit de non filiis per fidem filios fecit, et sic genuit. Unde etiam illud in Deuteronomio: Deum, qui te fecit, dereliquisti; et oblitus es Domini Creatoris tui (Deut. XXXII). Genuit autem verbo veritatis. Verbum siquidem Dei quasi semen in corde, si per assensionem mentis fidei admisceatur, ad divinam proficit generationem, ut filii Dei simus, secundum illud: Genus enim Dei sumus (Act. XVII). Quod si sermo auditus fidei non admisceatur, non proficit ad novae generationis exordium. Unde Apostolus in Epistola ad Hebraeos de quibusdam non credentibus dicit: Non profuit illis sermo auditus, et non admistus fidei (Heb. IV).



Quod fides est initium substantiae ejus.
[Col. 0593D]

Fides ergo nos efficit aliquod initium creaturae Dei; ideoque initium, quia ipsa est initium substantiae ejus. Unde Apostolus in Epistola ad Hebraeos: Participes enim Christi facti sumus: si tamen initium substantiae ejus usque ad finem firmum retineamus (Hebr. III). Initium substantiae ejus fidem dicit, quae est initium omnium bonorum, et substantia nostra a Deo; substantia scilicet rerum sperandarum, ut praedictum est. Substantia nostra dicitur, et quod sumus, et quod habemus. De eo quod sumus, scriptum est in psalmo: Memorare, quae mea substantia (Psal. XCVIII). Hoc ad Deum, qui novit figmentum nostrum. De eo quod habemus scriptum est: Honora Dominum de tua substantia (Prov. III). Substantia [Col. 0594A] autem nostra tota et in carnalibus bonis, et in spiritualibus donis, de munere Dei provenit. In spiritualibus vero donis, quae salutem operantur in nobis, primum locum obtinet ipsa fides; propterea initium substantiae dicitur. Substantia autem nostra sunt et naturalia bona, quae in conditione suscepimus, et gratuita, quibus in reparatione renovamur. In Evangelio apud Lucam dixit adolescentior filius ad patrem suum: Pater, da mihi portionem substantiae, quae me contingit (Luc. XV). Quae est ergo substantia nostra, nisi natura nostra, quam a Deo accepimus; vel gratia, vel gloria, quam aeque ab ipso accipimus, sicut scriptum est: Gratiam et gloriam dabit Dominus? (Psal. XXXIII.) Gloriam autem substantiam dici posse, ostendit Apostolus, qui in secunda Epistola [Col. 0594B] ad Corinthios ait: Quemadmodum dixi, parati sitis: ne cum venerint Macedones mecum, et invenerint vos imparatos, erubescamus nos (ut non dicantus vos) in hac substantia gloriae (II Cor. IX). Hortabatur Apostolus Corinthios ad opera charitatis. Gloriabatur de eorum charitate apud Macedones. Substantiam itaque gloriae dicit ipsam terrenam substantiam charitative erogatam, vel erogandam, quae erat gloria ipsorum in Domino, vel Apostoli pro ipsis apud Macedones. Vel ipsam gloriam dicit esse substantiam; quia bona gloriatio, vel Apostoli pro ipsis, vel ipsorum in Deo, spiritualiter vera substantia erat. Iterum in eadem Epistola seipsum commendans, et praeferens se illis, qui gloriabantur secundum carnem, [Col. 0594C] sic ait: Quod loquor, non loquor secundum Deum; sed quasi in insipientia in hac substantia gloriae (II Cor. XI). Gloriam carnis substantiam dicit, prout illis videbatur, qui hanc magni aestimabant. Vera autem aestimatione gloria in Deo bona substantia est. Fides ergo initium est substantiae; quia in reparatione nostra initium nobis est et gratiae et gloriae. Per hanc enim Deus gratificavit nos sibi in dilecto Filio suo, et glorificavit in illo. Glorificavit sic, ut simus filii Dei; non solum autem, sed et dii, sicut scriptum est:



Quod per fidem filii Dei sumus.

Ego dixi: Dii estis, et filii Excelsi omnes (Psal. LXXXI). Nondum apparet, quid erimus, sed nec quid nunc sumus. Cum autem apparuerit Christus vita [Col. 0594D] nostra, tunc et nos apparebimus cum ipso in gloria (Coloss. III); et tunc apparebit, quantae dignitatis sit, et quanti honoris, deos esse, aut filios Dei. Cum pulcherrima visione divinae substantiae perfruemur, cum videbimus eum, sicuti est, tunc apparebit, quis finis, et quis fructus sit fidei, quae est initium substantiae Dei cognoscendae: qua cognitione nihil est beatius, nihil dulcius. Quomodo fides sit initium substantiae ejus, videlicet Dei, hoc est et illius substantiae, quae natura Dei est, quae in se nec initium habet, nec finem, utrumque beatus Petrus in Epistola secunda ostendit, dicens: Omnia nobis divinae virtutis suae, quae ad vitam et pietatem donata sunt per cognitionem ejus, qui vocavit nos propria gloria et virtute: per quem maxima et pretiosa promissa nobis [Col. 0595A] donavit, ut per hoc efficiamur divinae consortes naturae. Fugientes ejus, quae in mundo est, concupiscentiae corruptionem (II Petr. I). Ex his verbis intelligite, per cognitionem ejus qui nos vocavit, hoc est per fidem Christi, omnia divinae virtutis charismata, quae nobis ad vitam in futuro obtinendam, et ad pietatem in praesenti conservandam, sunt necessaria, jam nobis donata; et promissa Dei in nobis jam esse completa, ut per haec efficiamur divinae consortes naturae; consortes quidem, non in unitate substantiae; sed participatione gratiae. Quod autem personam immutat dicens: nobis promissa donavit, scilicet Judaeis, ut vos gentes, per haec efficiamini divinae consortes naturae, per hoc indicatur, promissionem in Judaeis completam, sed fructum communem esse et [Col. 0595B] gentibus.



Quod fides est fundamentum et signaculum.

Fides autem, quae initium est substantiae, usque ad finem firmiter tenenda est, ut sit et ipsa firmum fundamentum, quod nullo modo possit subverti. Hinc Apostolus in Epistola secunda ad Timotheum ait: Subverterunt quidam fidem. Sed firmum fundamentum Dei stat, habens signaculum hoc (II Tim. II). Fidem autem fundamentum dicit, quod fundavit Deus, et non homo, ideoque Dei dicitur. Hoc est fundamentum, quod nemo mutare potest. Haec est petra, super quam fundata est Ecclesia. Hoc est fundamentum apostolorum et prophetarum, in quo omnis aedificatio constructa crescit in templum sanctum in Domino (Ephes. II). Hoc fundamentum firmum stat, [Col. 0595C] cum adversus omnes tentationum impulsus perseverandi constantia inconcussa permanet, et citra finem non habet. Habens, inquit, signaculum hoc. Constantia fidei ipsa est signaculum, quo nos signavit Deus, et discrevit electos a reprobis. Propterea qui ad tempus credunt, et in tempore tentationis recedunt, hoc signaculo signati non sunt, sed magis illi, quibus dicitur: Vos autem estis, qui permansistis mecum in tentationibus meis (Luc. XXII) Nullum enim certius signum salutis in nobis apparet, quam illud, de quo scriptum est: Qui perseveraverit usque in finem, hic salvus erit (Matth. X).



Quod per fidem habitaculum vel templum Dei sumus.

Super hoc fundamentum aedificamur in templum et habitaculum Dei in Spiritu sancto. Ubi est habitatio [Col. 0595D] Dei per fidem? Audi Apostolum in Epistola ad Ephesios, sic dicentem: Ut det vobis secundum divitias gloriae suae virtute corroborari per spiritum ejus in interiori homine; habitare Christum per fidem in cordibus vestris (Ephes. III). Si ergo virtus in nobis corroboratur per Spiritum Dei in interiori homine; si per fidem habitat Christus in nobis, tunc nos habitaculum sumus et templum Dei vivi; et fundamentum firmum stat, Christo inhabitante, et Spiritu sancto virtutem corroborante, et Deo nos signante, sicut ait Apostolus in Epistola secunda ad Corinthios: Qui unxit nos Deus, et qui signavit nos, et dedit pignus spiritus in cordibus nostris (II Cor. I). Quomodo fides initium sit et fundamentum, manifestius [Col. 0596A] ostendit Petrus in Epistola secunda: Vos autem curam omnem subinferentes, ministrate in fide vestra virtutem, in virtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis, in amore autem fraternitatis charitatem. Haec enim si vobiscum adsint et superent, non vacuos, nec sine fructu vos constituent in Domini nostri Jesu Christi cognitione. Cui enim non praesto sunt haec, caecus est, et manu tentans, oblivionem accipiens purgationis veterum suorum delictorum (II Petr. I). Verba ista diligenti meditatione pensata manifeste declarant, quod de fide, quasi initio et fundamento tota spiritualis aedificii fabrica consurgit. Et huc occurrit Ezechiel propheta, loquens de aedificio in monte [Col. 0596B] constituto, et dicens: Et in octo gradibus ascensus ejus (Ezech. XL). Quam parabolam Petrus edisserens, octo virtutum gradus hoc loco distinguit: Fidem, virtutem, scientiam, abstinentiam, patientiam, pietatem, fraternitatis amorem, charitatem. Ministrate, inquit, in fide vestra virtutem (II Petr. I). Non generaliter hoc omnem intelligere debemus virtutem. Nam scientia et abstinentia, et caeterae quae sequuntur virtutes sunt; sed specialiter ea virtus hic intelligenda est, quae primos conatus nostros adjuvat contra priora delicta, ne rursum contra nos praevaleant, ne iterum vincamur, ubi victi sumus. Virtus ergo hic specialiter dicitur, non quae sola virtus est, sed quae prima est. Primum autem est in nova conversatione fugere eam, quae in mundo [Col. 0596C] est, concupiscentiae corruptionem. De qua fugienda idem Apostolus in proximo praemiserat. De hac virtute scriptum est in psalmo: Et praecinxisti me virtute ad bellum; et supplantasti insurgentes in me subtus me (Psal. XVII). Scientia hoc loco intelligenda est, non ea quae bonum intelligit et negligit; sed ea quae potiora probat, et salubria eligit. Haec scientia apud Deum laudem habet et meritum, et post virtutem recte ordinatur; quia reprobare malum et eligere bonum, virtus est et scientia. In abolitione quippe veteris vitae opus est virtute: in inchoatione novae conversationis pernecessaria est scientia, qua discamus post lapsum cautius ambulare. Huic adjungitur abstinentia, ea videlicet, qua etiam a quibusdam licitis temperamus. Nam illa abstinentia, qua [Col. 0596D] ab illicitis abstinetur, ad virtutem pertinet, de qua praemissum est. His adjungitur patientia, qua mala vitae praesentis aequanimiter portantur. Has quatuor virtutes nobis debemus ad custodiam nostri, ut mala vitantes, et bona facientes, et hoc mundo temperanter utentes, et in adversis patientes, immaculati custodiamur ab hoc saeculo. Duas virtutes quae sequuntur, pietatem videlicet et amorem fraternitatis, proximis debemus; pietatem quidem iis qui nostro adjutorio indigent, amorem autem fraternitatis et iis qui non indigent. Affectus enim amoris ad omnes dilatatur; pietatis vero affectus sive effectus indigentibus impenditur. Fidem autem et charitatem Deo debemus, in quem credere, et solum ante omnia, [Col. 0597A] et super omnia diligere, arctissime tenemur. Fides in imo est, charitas in summo. Haec est scala, quam vidit Jacob, cujus summitas coelum contingit (Gen. XXVIII). Per hanc ascendit, qui ascensiones in corde suo disposuit; qui per virtutum incrementa proficit, et in virum perfectum crescit. Sic vita fidelium super fidei fundamento ordinatur; sic templum Dei aedificatur, si fundamentum immobiliter sua firmitate stabiliatur.



De probatione fidei.

Ut stabiliatur, oportet fidem probari. De qua probatione Petrus in epistola prima sic ait: Modicum nunc si oportet contristari in variis tentationibus: ut probatio vestrae fidei multo pretiosior auro (quod per ignem probatur) inveniatur in laudem, et gloriam, et [Col. 0597B] honorem, in revelatione Jesu Christi (I Petr. I). Probatur autem fides tentatione, ut innotescat qualis et quanta sit; vel aliis ad exemplum, et fidei testimonium, vel ipsi qui tentatur, ad sui laboris solatium, et spei firmamentum, et perseverandi studium. Ante tentationem enim nec ipsi homini nota est fides sua. Hinc scriptum est in libro Sapientiae: Qui non est tentatus, quid scit? (Eccli. XXXIV.) Et post pauca: Qui non est expertus, pauca cognoscit (ibid.). Deus autem, qui non permittit nos tentari supra id quod possumus, facit cum tentatione proventum, ut possimus sustinere (I Cor. X). Proventus autem est multiplex utilitas ex tentatione proveniens. Nam, cum testimonium fidei in tribulatione per constantiae [Col. 0597C] virtutem redditur, proximus aedificatur; in nobis autem meritum fidei augetur, fiducia proficiendi validius confortatur, charitas ardentius inflammatur, nomen Dei magnificentius honoratur, et misericordia ejus gloriosius mirificatur, mirabiliusque glorificatur. Deus autem fidem probat, non ut ipse scire incipiat, qui omnia novit, antequam fiant, sed ut virtutem suam in nobis, ad gratiae et gloriae suae magnificentiam, notam faciat. Et tamen tunc scire dicitur, cum scire nos facit, quod nobis de nobis revelare dignatur. Unde est illud: Proba me, Deus, et scito cor meum (Psal. CXXXVIII). Ac si diceret: Probando cor meum notum mihi facito. Probatio autem vel tentationis est, dum adhuc tentatur, qui nondum probatus est; vel commendationis, cum [Col. 0597D] digne laudandus est, qui in tentatione fidelis inventus est. De illa dictum est: Proba me, Domine, et tenta me (Psal. XXV). De ista vero scriptum est: Nonne qui se commendat, ille probatus est, sed quem Deus commendat (II Cor. X). Altera inquirentis est, altera invenientis. Aliter enim probat Deus, cum patientiam in nobis quaerit; aliter, cum patientiam in nobis invenit. Aliter, cum nos interrogat et emendat; aliter, cum interrogatos et emendatos commendat. Aliter, cum dicitur: Quis putas est fidelis servus et prudens (Matth. XXIV); aliter, cum dicitur: Euge, serve bone et fidelis (Matth. XXV). Aliter, cum dicitur: Petre, amas me (Joan. XXI); aliter, cum respondetur: Tu scis, Domine, quia amo te (ibid.). Aliter, cum probatio operatur patientiam; aliter, [Col. 0598A] cum patientia operatur probationem. Utrumque enim scriptum est. Jacobus enim sic ait: Probatio fidei vestrae patientiam operatur. Patientia autem opus perfectum habet (Jac. I). Paulus vero in Epistola ad Romanos sic dicit: Tribulatio patientiam operatur; patientia autem probationem (Rom. V). Quod Jacobus dicit, Probatio fidei vestrae patientiam operatur, hoc est quod Paulus dicit, Tribulatio patientiam operatur. Tribulatio quippe probatio fidei est. Vasa enim figuli probat fornax, et viros justos ignis tribulationis. Quod vero Jacobus dicit: patientia opus perfectum habet, proficit ad hoc intelligendum, quod Paulus dicit, patientia operatur probationem. Cum enim patientia laudem habeat perfecti operis, consummatique laboris, per patientiam probatus ostenditur, [Col. 0598B] qui in tribulatione fidelis invenitur.



Quod fides et fideles sibi invicem testimonium dent.

Qui autem fideles inveniuntur, hi testimonio fidei probati dicuntur. Unde Paulus in Epistola ad Hebraeos de tentationibus antiquorum justorum praemittens, subinfert, dicens: Et hi omnes testimonio fidei probati sunt (Hebr. XI). Et in eadem de fide loquens, dicit: In hac testimonium consecuti sunt senes (ibid.). Fides quippe in tentatione probata, testimonium dat perseverantibus, quod justi sunt, et mercede digni. Et nihilominus testimonium dant ipsi fidei, quod vera sit, vereque tenenda, et in tempore tribulationis nullatenus deserenda.



Quod fides et oratio se vicissim adjuvant.

[Col. 0598C] Fides autem in tribulatione crescit, et patiendo et orando pondus tribulationis vincit. Adjuvatur enim fides oratione, ut non deficiat, et ut vim tentationis superare praevaleat, maxime autem ejus oratione, qui ad Petrum dixit: Ego rogabo pro te, ut non deficiat fides tua (Luc. XXII). Oratio autem semper fit in fide, tum pro ipsa fide, tum pro quacunque liberatione, vel consolatione, quae contra prementem tribulationem vel necessitatem impetratur ex fide.



De iis quae scripta sunt in Evangelio de monte transferendo, et ficulnea.

Si enim virtus fidei sic proficit ex tribulatione, sicut virtus sinapis crescit et acuitur attritione, nulla est difficultas justis desideriis obsistens; nulla est moles adversitatis, instar montis nos opprimens, [Col. 0598D] quae orationis instantia et perseverantia transferri non possit, vel ut transeat, vel ne noceat. Hoc est, quod Dominus dicit apud Matthaeum. Si habueritis fidem sicut granum sinapis, dicetis monti huic: Transi hinc, et transibit; et nihil impossibile erit vobis (Matth. XVII). Et iterum, mirantibus quod ficulnea continuo aruit, apud eumdem evangelistam dicit: Si habueritis fidem, et non haesitaveritis, non solum de ficulnea facietis, sed et si monti huic dixeritis: Transi, et jacta te in mare, fiet (Matth. XXI). Quamvis ad istos visibiles et corporales montes transferendos, qui collocati sunt, ut gravi mole consistant, virtus fidei sufficere possit, si ita fieri oporteret, vel expediret: cujus rei exemplum in Dialogis beati Gregorii de Gregorio Neocaesareae Ponti antistite refertur, tamen [Col. 0599A] a spiritualibus, quibus spiritualia comparantur, haec Domini verba magis spiritualiter accipienda sunt de montibus spiritualibus, qui majori virtute fidei potentius et mirabilius transferuntur, quam si visibilium montium immensae moles de suis sedibus transponerentur. Montes. ergo sunt alta vitiorum et e diverso excelsa virtutum. Montes quoque sunt alta et gravia tribulationum et tentationum. Montes etiam boni, qui sublimitate virtutum praeeminent, quales sunt apostoli, caeterique merito sanctitatis praecelsi. Montes quoque sunt homines, vel mali angeli, qui tumore elationis superextolluntur. Circa hujusmodi montes adimpletur quod Dominus hoc loco dicit; et illud, quod scriptum est in psalmo: Transferentur montes in cor maris (Psal. XLV). Cum ergo diabolus [Col. 0599B] cum vitio, per quod quempiam peccatorem possidebat, fide praedicata et recepta cor credentis et poenitentis deserit, et alium in mundo, quem mare significat, invadit, tunc virtute fidei mons de loco suo translatus in mare se jactat. Cum is qui viriditatem boni operis habere videbatur, praedicata veritate et non recepta infructuosus invenitur, vel manifeste deterior efficitur; tunc ficulnea sine fructu in ariditatem vertitur. Talis erat Synagoga infidelis, quae fructum non habuit, et maledictione digna aruit. Utrobique autem virtus fidei agnoscitur, et cum ficulneam non recepta damnat, et cum recepta montem in mare jactat. Pulchre autem in iis Domini verbis post ficulneam damnatam virtus fidei tanta monstratur, quae possit montem transferre, [Col. 0599C] quia per fidem apostolorum mundo praedicandam Judaea erat excaecanda, et mons de loco suo transferendus, hoc est diabolus de gentilitate ejiciendus, ita quidem, ut se jactaret in mare, hoc est in profundum Synagogae, quae dudum terra erat, nunc autem mare, sicut gentilitas nunc est terra, quae fuit mare. Quod autem Job de Domino loquens, dicit: Transtulit montes, et nescierunt ii, quos subvertit in furore suo (Job IX), de apostolis intelligitur, qui montes sunt, sicut scriptum est de eis: Justitia tua sicut montes Dei (Psal. XXXV). Hos montes transtulit Dominus a Judaeis ad gentes: quod nescierunt Judaei, qui in hoc submersi sunt, putantes sibi gaudium, quod lumen perdiderunt. De his montibus ad [Col. 0599D] gentilitatem sic translatis recte intelligi potest, quod paulo ante praemissum, et ad alium intellectum est assumptum: Transferentur montes in cor maris (Psal. XLV). Montes ergo transferuntur, cum justorum desideriorum impedimenta, tentationum et tribulationum pondera adjutorio gratiae Dei tolluntur. Montes transferuntur, cum sancti praedicatores de aliis qui excaecandi sunt, ad alios, qui per gratiam illuminandi sunt, mittuntur; montes transferuntur, cum daemones ab obsessis corporibus expelluntur; montes transferuntur, cum tumentia corda malorum de suis sedibus, hoc est pravis moribus transponuntur. Hinc et montes fluere dicuntur, cum corda peccatorum per poenitentiam liquefacta, sicut cera, solvuntur. Hinc scriptum est: Montes sicut cera fluxerunt [Col. 0600A] a facie Domini; a facie Domini omnis terra (Psal. XCVI). Haec autem operatur fides in conversione peccatorum. Econtrario in aversione bonorum accidere solet. Nam, fide in tentatione deficiente, qui meritis praecelsi vel sunt, vel esse putantur, in prona dilabuntur, et de loco suo transferuntur. Hinc et Job dicit: Mons cadens defluit, et saxum de loco suo transfertur (Job XIV), cum repentina tentatione propositum sanctitatis deseritur. Hoc autem quod de monte transferendo per virtutem fidei Dominus dicit, ex aliqua parte simile est illi loco Isaiae, ubi scriptum est: Nonne adhuc in modico, et convertetur Libanus in Carmel, et Carmel in saltum reputabitur? (Isai. XXIX.) Quid enim significat haec conversio montis in montem, et reputatio montis in saltum, nisi fidei et impietatis in circumcisione [Col. 0600B] et praeputio alternam vicissitudinem? Quod enim dudum per infidelitatem praeputium fuit, hoc nunc circumcisio est. Quod dudum circumcisio fuit per fidei pietatem, hoc nunc praeputium est per fidei commutationem. Secundum Hieronymum super Isaiam Libanus mons Phoenicis est. Carmelus qui Hebraice dicitur Chermel, in confinio Palaestinae atque Phoenicis Ptolemaidi imminet. Alius quoque in Scripturis sanctis mons Carmelus appellatur, in quo fuit Nabal Carmelus. Rursus super Isaiam idem dicit: Idioma Scripturarum est, quod semper Carmelum montem optimum atque nemorosum, qui Ptolemaidi imminet, et in quo oravit Elias, fertilitati et abundantiae comparet. Haec ergo conversio Libani [Col. 0600C] in Chermel, et reputatio Chermel in saltum, in praeputio et circumcisione secundum fidei commutationem, ut dictum est, accipienda est. Ubi enim abundavit delictum, superabundavit et gratia (Rom. V). Ubi tunc fertilitas, ibi nunc sterilitas invenitur.



Quod virtus fidei aliquando per malos ministratur.

Tanta est virtus fidei, ut montes transferre, et daemonibus imperare, etiam per malos praevaleat. Quod ostenditur ex verbis Apostoli, et ex verbis Evangelii. Nam Apostolus ad Corinthios charitatem commendans, sic ait: Si habuero omnem fidem, ita ut montes transferam, charitatem autem non habeam, nihil sum (I Cor. XIII). An non hinc vides, quomodo fides sine charitate montes transferre praevaleat? In Evangelio vero Matthaei ex persona quorumdam, [Col. 0600D] qui utique mali intelligendi sunt dicitur: Nonne in nomine tuo prophetavimus, et daemonia ejecimus, virtutes multas fecimus? (Matth. VII.) Ex Evangelio Lucae ostenditur, quidam, qui Christum non sequebatur, in nomine ejus daemonium ejecisse, dicente Joanne ad Jesum: Domine, vidimus quemdam in nomine tuo ejicientem daemonia, et prohibuimus eum, quia non sequitur nos (Luc. IX). Et dixit ad illos Jesus: Nolite prohibere. Qui enim non est adversum nos, pro nobis est (ibid.). Ecce quid possit fides, etiam per malos, qui invocato nomine Christi, daemonia ejiciunt: quem non invocarent, nisi crederent, sicut scriptum est: Quomodo invocabunt, in quem non crediderunt? (Rom. X.) Si autem isti, qui in nomine Christi daemonia ejiciebant, non credebant, nec ex [Col. 0601A] fide nomen Christi invocabant, sed tantum Christum nominabant, ut virtutem nominis probarent, tunc virtus secuta huic nomini attribuenda est: quod potuit, licet non ex fide invocatum, sed tantummodo ad probationem nominatum, daemonibus imperare; nec eorum fidei hoc ascribi potest, si non crediderunt, qui hoc fecerunt.



Potentia fidei ex incredulitatis potentia monstratur.

Potentia quoque fidei, quae fit contra daemonum malitiam, ex contraria incredulitatis impotentia ostenditur; ubi apud Matthaeum pater lunaticum filium offerens, dixit ad Jesum: Obtuli eum discipulis tuis, et non potuerunt curare eum (Luc. IX). Quo curato daemonioque ejecto, cum quaererent discipuli: Quare nos non potuimus eum ejicere, dixit eis Jesus: [Col. 0601B] Propter incredulitatem vestram (ibid.). Qui propter incredulitatem non potuerunt, ostenduntur quod potuissent, si credidissent. Unde Dominus consequenter subjungit: Si habueritis fidem sicut granum sinapis, dicetis monti huic: transi hinc, et transibit; et nullum impossibile erit verbum (Matth. XVII).



An potestas signorum semper fidei adjuncta sit.

Dominus in plerisque locis sic fidem commendat, quasi ei semper potestas signorum faciendorum inseparabiliter adjuncta sit. Nam in quodam loco dicit: Si potes credere, omnia possibilia sunt credenti (Marc. IX). In alio loco apud Marcum dicit: Signa autem eos qui crediderint, haec sequentur (Marc. XVI), etc. Rursus apud Joannem dicit: Qui credit in me, [Col. 0601C] opera, quae ego facio et ipse faciet, et majora horum faciet (Joan. XIV). Haec et his similia, de virtute fidei sic a Domino dicta videntur, quasi omnia possit qui credit, et quasi non credat qui non omnia possit. Sed manifestum est et fide dignum quod fides multis data est, quibus potestas miraculorum data non est. Nam multi prophetarum signa non fecerunt, inter quos fuit Joannes Baptista, non solum propheta sed plusquam propheta. De quo in Evangelio Joannis scriptum est: Multi venerunt ad Jesum, et dicebant, quia Joannes nullum quidem fecit signum (Joan. X). Quod quasi admirando dixisse videntur, quasi magna admiratione fuisset dignum, virum tantae sanctitatis signum fecisse nullum. Hostes vero fidei futuri potestatem signorum habituri monstrantur, [Col. 0601D] ex eo quod Dominus in Evangelio Matthaei dicit: Surgent pseudochristi et pseudoprophetae, et dabunt signa et prodigia, ita ut in errorem inducantur, si fieri potest, etiam electi (Matth. XXIV). Apostolus vero in Epistola ad Thessalonicenses de filio perditionis loquens, ait: Destruet eum Dominus illustratione adventus sui, eum, cujus est adventus secundum operationem Satanae, in omni virtute, et signis, et prodigiis mendacibus, et in omni seductione iniquitatis (II Thess. II). In prodigiis mendacibus dictum est, quia ad seducendum fient, ut credatur mendacio; vel quia non vera signa erunt, sed apparentia. Forte enim signa quaedam falsa facturus est, ut quocunque modo seducat. Hoc ex eo videtur, quod Apostolus adjungit, dicens: In omni seductione iniquitatis.



Quod fides et oratio similem habent commendationem.
[Col. 0602A]

Si ergo fides sine potestate signorum, et potestas signorum sine fide collata est, et conferenda, quid sibi vult haec commendatio fidei tam magna, tam valida? Sed attendendum quod oratio in plerisque locis similem habet commendationem. Dicit Dominus discipulis suis: Amen amen dico vobis: Si quid petieritis Patrem in nomine meo, dabit vobis (Joan. XVI). Et in Evangelio secundum Marcum: Quaecunque orantes petitis, credite quia accipietis, et evenient vobis (Marc. XXI). In Evangelio vero Matthaei: Si duo ex vobis consenserint super terram de omni re, quam petierint, fiet illis a Patre meo, qui in coelis est (Matth. XVIII). Ex his attende quod divina penetrabilia sunt oranti, sicut omnia dicuntur possibilia [Col. 0602B] credenti. Fides enim et oratio similem virtutem habere noscuntur, et altera ab altera vicissim adjuvatur. Unde Dominus apud Marcum virtutem fidei discipulis ostendens, virtutem orationis statim adjungit, eique similitudine quadam conjunctam ostendit, dicens: Habete fidem Dei. Amen dico vobis, quia qui dixerit monti huic, tollere, et mittere in mare, et non haesitaverit in corde suo, sed crediderit, quia quodcunque dixerit, fiat, fiet ei. Propterea, dico vobis, quia quaecunque orantes petitis, credite, quia accipietis, et evenient vobis (Marc. II). Pensate ex his verbis, quam potens sit fides ad omnia, quae sine haesitatione dicuntur, ut fiant; quam potens sit oratio aeque ad omnia, quae in fide petuntur, ut [Col. 0602C] eveniant.



An nostrae possibilitatis sit, circa impossibilia non haesitare.

Sed dicet aliquis: Quis potest dicere sine haesitatione huic monti, tollere, et mittere in mare? Nonne aeque impossibile videtur, super hoc non haesitare, sicut et hoc facere? Si autem utrumque, et hoc facere, et super hoc non haesitare, non nostrae possibilitatis, sed divinae virtutis est, poterit videri Deo indigna talis promissio, qua promittit montem sola dictione transferendum, si non fuerit in dicendo haesitatum: cum ipsa haesitatio, quantum in nostra potestate est, ita sit immobilis de corde nostro, sicut et hic mons de loco suo. Quid ergo dicemus ad hoc? An ostendere voluit Dominus, virtute [Col. 0602D] fidei et orationis posse fieri impossibilia, si non obsistat haesitatio nostra? An et ipsa haesitatio, etiam de re impossibili, post promissionem Dei, non sine culpa nostra est, si et haec duritia cordis nostri est? An impotentes sumus ad facienda impossibilia; quia fide tardi sumus ad ea credenda? An postquam a Domino dictum est: Omnia sunt possibilia credenti, et nihil impossibile est ei (Marc. IX), tanta debet esse certitudo hujus sermonis, ut quaedam imperfectio fidei dicenda sit, omnis super hujus sermonis veritate haesitatio? Si haesitatio circa impossibilia imperfectio fidei est, quanto magis circa possibilia? Si haesitatio fidei circa impossibilia imperfectio fidei est, quis sanctorum est, in hac infirmitate carnis constitutus, qui dicere non possit: [Col. 0603A] Credo, Domine, adjuva incredulitatem meam? (Marc. IX.) Quis est, qui interdum non haesitet? Quis, qui sibi fidem augeri non indigeat? Nam et apostoli fidem sibi augeri postulabant. Sic enim scriptum est in Evangelio Lucae: Dixerunt apostoli Domino: Adauge nobis fidem. Dixit autem Dominus. Si habueritis fidem sicut granum sinapis, dicetis huic arbori moro: Eradicare, et transplantare in mare, et obediet vobis (Luc. XVII). His verbis sanctum desiderium apostolorum videtur approbare Dominus, et commendare. Nam cum paulo ante dixisset Dominus: Impossibile est, ut non veniant scandala (Matth. XVIII), desiderantes apostoli fidem sibi augeri, ut fide fortes scandalis non cederent, audierunt a Domino, quod de grano sinapis et arbore moro hic praemissum est, ac [Col. 0603B] si eis diceretur: Recte desideratis fidem augeri; quia si augeatur inter scandala, ut sit sicut granum, quod attritione plus potest, virtute ejus poterit haec arbor eradicari, et transplantari in mare. Unde certum esse debet, adversus eam scandala praevalere non posse. Mystice autem arbor haec, cujus fructus sanguine rubet, Christum designare potest, sanguine passionis rubricandum: qui, fervente persecutione, contra fidem apostolorum instar sinapis attritione augendam, de Synagoga ad gentilitatem transferendus erat, sicut arbor de terra eradicata, et mirabiliter in mare transplantata. Ut haec transplantatio fieret, necesse erat, fidem apostolorum augeri contra scandala, quae, sicut Dominus [Col. 0603C] praedixerat, impossibile erat non evenire. Sic autem Christus per hanc arborem mori seipsum designat, sicut per hanc petram seipsum designavit, cum diceret: Tu es Petrus, et super hanc Petram aedificabo Ecclesiam meam (Matth. XVI). Per hoc templum, cum diceret: Solvite templum hoc (Joan. II). Exemplo igitur apostolorum edocti, qui contra ventura scandala postulabant sibi fidem augeri, necesse semper habemus et nos, dum per fidem ambulamus, orare et dicere: Domine, auge nobis fidem (Luc. XVII), ne haesitatione tentati deficiamus: qua tentatione pulsatus est Moyses ad aquas contradictionis; pulsati sunt et apostoli, qui de lunatico propter incredulitatem suam daemonium ejicere nequiverunt, cum data esset eis a Domino potestas [Col. 0603D] infirmos curandi, et daemonia ejiciendi. Hac tentatione pulsamur et nos, quamvis non circa signa facienda, ut illi. Pulsamur tamen haesitatione tentati inter multas urgentes necessitates, quae nos impellunt; inter multas difficultates, quae a bono nos retrahunt; inter multa boni propositi sanctive desiderii impedimenta, inter multa vitae et salutis nostrae discrimina. Quamvis enim Dominus adjutorium suum nobis repromittat, quamvis nec capillum de capite nostro periturum dicat, et ad hoc dicat, ut securos nos faciat; quis tamen usquequaque fide firmus, et ubique securus est? Quis semper sibi consistit? Quis aliquando non titubat? Quis nunquam haesitat? Proinde qui vix modicam fidem habemus, fidem nobis augeri indigemus, semperque [Col. 0604A] tenemur confessionem fidei Deo offerre, et pro adjuvanda incredulitate indesinenter supplicare, dicentes: Credo, Domine, adjuva incredulitatem meam (Marc. IX). Sic autem dictum est, Adjuva incredulitatem meam, sicut ab Apostolo dictum est: Spiritus adjuvat infirmitatem nostram (Rom. VIII); et sicut a Propheta dictum est: Deus meus, illumina tenebras meas (Psal. XVII). Tenebras illuminat, cum dat intelligere quod minus intelligimus. Infirmitatem adjuvat, cum dat posse, quod minus possumus. Incredulitatem adjuvat, cum facit credere, quod minus credimus.



Quod potestas signorum sanctitatem non facit, sed ostendit.

[Col. 0604B] Fides itaque a Deo semper postulanda est, non potestas signorum. Fides enim nos justificat: at potestas signorum sanctitatem quidem aliquando ostendit, sed sine fide nunquam facit: Qui credunt, et signa non faciunt, non ex hoc pusillanimes fiant, cum scriptum legant: Joannes nullum signum fecit (Joan. X). Qui signa faciunt, non inde superbiant, cum Dominus dicat: Surgent pseudochristi, et pseudoprophetae et dabunt signa magna (Matth. XXIV). Non glorientur, qui signa faciunt, ne forte elati, in judicium incidant diaboli. Attendant, quod in Evangelio Lucae scriptum est: Reversi sunt septuaginta duo cum gaudio, dicentes: Domine, etiam daemonia subjiciuntur nobis in nomine tuo. Et ait illis. Videbam Satanam quasi fulgur de coelo cadentem (Luc. [Col. 0604C] X). Et infra: In hoc nolite gloriari, quia spiritus subjiciuntur vobis (ibid.).



De vana securitate.

Is autem qui tentat, qui et per superbiam lapsus est, quos decipere non valet haesitatione pusillanimitatis, seducere molitur praesumptione securitatis. Propterea multi non fidei pietate, sed temeritatis securitate, audaces ad ardua, impossibilia tentant, cum scriptum sit: Non tentabis Dominum Deum tuum (Deut. VI). Hinc est quod pericula quae vitare possunt, vitare nolunt, dum dignos, quibus mala non noceant, se arroganter credunt. Et quia magna volunt, de voluntate virtutem metientes, et infirmitatem suam non agnoscentes, se posse credunt, [Col. 0604D] quod se velle cognoscunt. Hinc et Petrus infirmitatem suam non intelligens, et voluntatem suam attendens, praesumpsit et dixit: Etsi oportuerit me mori tecum, non te negabo (Matth. XVI). Postea timuit et negavit; utrobique tentatus, hic haesitatione pusillanimitatis, illic praesumptione nimiae securitatis. Utramque tentationem fidei et nos ipsi intra nos experimur, nunc vane timidi, nunc vane securi; nunc pusillanimitate deficientes, nunc securitate praesumentes. Mira Dei dispensatio haec, qua permittit electos suos ad horam cadere, ut fortiores resurgant, ut cautiores fiant, ut de se minus confidant, ut infirmitatem suam perfectius agnoscant, ut Deo firmius haereant, ut gratiam ejus, sine quo nihil possunt, commendatiorem habeant.



Quomodo omnia possibilia sunt credenti.
[Col. 0605A]

Quoniam autem multi non credentes, haesitatione vel praesumptione tentati, aliisque modis impediti, nec signa possunt facere, nec omnia quae desiderant, valent obtinere: recte quaeritur quomodo sit intelligendum, quod Dominus dicit: Si potes credere, omnia possibilia sunt credenti (Marc. VII). Sed Jesus, qui dixit: Si quid petieritis Patrem in nomine meo, dabit vobis (Joan. XVI), hanc quaestionem absolvit, ostendens a Patre nobis danda, quae in nomine ejus, quod est Jesus, a nobis fuerint postulata. Haec sunt autem, quae nobis sunt salubria, quae nostris profectibus sunt utilia, quae nostrae saluti sunt accommoda. Haec sunt, quae nobis expedit dari, quae sola debent a nobis postulari. Omnia ergo possibilia sunt [Col. 0605B] credenti, quando virtus fidei et orationis potens est ad omnia, quae juste desiderantur et salubriter postulantur. Et qui credit, ad haec omnia potens est, in eo qui omnia potest. Unde Apostulus in Epistola ad Philippenses, ait: Omnia possum, in eo qui me confortat (Philip. IV). Omnia ergo possibilia sunt credenti; quia in Deo omnia possunt credentes. Non solum autem, sed et Deus omnia potest circa credentes. Circa infideles autem non sic. Nam beneficia Dei nonnunquam peccato infidelitatis impediuntur a Deo, ut quodammodo dicatur Deus non posse, quod obstante infidelitate prohibetur facere. Unde in Evangelio Marci scriptum est: Abiit Jesus in patriam suam; et non potuit ibi virtutes multas facere, nisi [Col. 0605C] paucos infirmos, impositis manibus, curavit: et mirabatur propter incredulitatem eorum (Marc. VI). Non potuit, inquit, quia peccata eorum gratiam Dei ab eis prohibuerunt, juxta quod Jeremias dicit: Peccata nostra prohibuerunt bonum a nobis (Jer. V). Mirabatur, dixit, quia nobis mirandum ostendit, tantam eorum incredulitatem fuisse, propter quam non potuit ibi signa facere.



De eo quod scriptum est: »Signa eos qui crediderint, haec sequentur.«

Hoc autem quod scriptum est: Signa eos qui crediderint, haec sequentur (Marc. XVI), si litteraliter intelligatur, non generaliter ad omnes credentes pertinet, sed specialiter ad quosdam: maxime autem ad illos, quibus datum est in initio nascentis [Col. 0605D] Ecclesiae virtutes facere, ut per signa fidem reciperent, qui sine signis ad fidem non venirent. Sic enim oportuit, ut nova facerent, qui nova praedicarent, Domino cooperante et sermonem confirmante sequentibus signis. Fide autem longe lateque recepta, et novitate signorum confirmata, signa tanquam minus necessaria, cessare coeperunt; et multitudo testium, et testimonia populorum successerunt, quae pro signis et prae signis ad assertionem fidei sufficere potuerunt. Hinc Apostolus in Epistola prima ad Corinthios: Linguae in signum sunt, non fidelibus sed infidelibus; prophetiae autem non infidelibus sed fidelibus (I Cor. XIV). Illud quoque spiritualiter intelligendum est: Qui credit in me, opera quae ego facio, et ipse faciet; et majora horum faciet (Joan. XIV). [Col. 0606A] Quod dictum est, Majora horum faciet, duobus modis intelligi potest, vel sic: Quae maxima feci faciet; vel majora quam fecerim, faciet. Si de majoribus agitur, majus videtur, quod umbra Petri sanavit, minus quod fimbria vestimentorum Christi. Cum autem fides pluribus communis sit, quam corporalium potestas signorum, per fidem tamen mira intus operantur, qui foris visibiliter signa facere non possunt. Hinc scriptum est: Beatus vir, qui inventus est sine macula, et qui post aurum non abiit, nec speravit in pecuniae thesauris. Quis est hic, et laudabimus eum? Fecit enim mirabilia in vita sua (Eccli. XXXI). In vita sua nimirum mirabilia faciunt, qui in Christo mirabiliter vivunt. Plus est enim quam signa facere, inter vitae hujus corruptiones sine macula [Col. 0606B] vivere. Plus est, aurum non concupiscere, et cupiditatem saeculi in se exstinguere, quam hydropicum sanare. Plus est, lepram mentis, et animi vitia declinare, quam languores corporum curare. Plus est, peccandi consuetudine inveteratum per poenitentiam resurgere, quam quatriduanum a mortuis suscitare. Haec spiritualia signa per fidem operantur omnes justi: quae corporalibus signis comparata, majora inveniuntur, et majori admiratione digna habentur. Haec autem et illa operatur Deus, mirabilis in sanctis suis, qui semper hoc vel illo modo mira facit, innovans signa et immutans mirabilia.



Quae miranda sint circa fidem.

Ipsa autem fides non humanae possibilitatis, sed [Col. 0606C] divinae virtutis et voluntatis opus, inter mirabilia opera Dei magnam facit admirationem. Quis enim incomprehensibilia fidei mysteria fide intuens, et diligenter perpendens, non miretur ea posse credi, cum omnem sensum superent, omnemque humanae sapientiae rationem transcendant? Quis haec tam mira, tam profunda, tam inscrutabilia credere potest, nisi ei datum fuerit desuper ut credere possit? Quis non miretur circa ipsam fidem, quod aliis datur aliis non datur; et quibus datur, aliis per signa datur, aliis sine signis datur? Similiter autem quibus non datur, aliis inter signa non datur, aliis sine signis non datur. Alii signa viderunt et crediderunt; alii viderunt, et non crediderunt; alii non viderunt, et crediderunt; alii non viderunt, nec crediderunt. [Col. 0606D] Cumque omnia signa fiant aut per fidem, aut propter fidem, ipsis signis, quae circa nos aut in nobis fiunt, mirabilior est ipsa fides. Est autem et hoc mirabile quod signa quibusdam exhibita sunt qui viderunt, et credere noluerunt; aliis autem exhibita non sunt qui, si vidissent, credere potuerunt. Hinc in Evangelio Matthaei scriptum est: Tunc coepit exprobrare civitatibus, in quibus factae sunt plurimae virtutes ejus, quia non egissent poenitentiam, dicens: Vae tibi Corozain, vae tibi Bethsaida: quia, si in Tyro et Sidone factae essent virtutes, quae factae sunt in vobis, olim in cilicio et cinere poenitentiam egissent. Verumtamen dico cobis: Tyro et Sidoni remissius erit in die judicii, quam vobis. Et tu Capharnaum, nunquid usque in coelum exaltaberis? usque in infernum [Col. 0607A] discendes. Quia si in Sodomis factae fuissent virtutes, quae factae sunt in te, forte mansissent usque in hanc diem. Verumtamen dico vobis, quia terrae Sodomorum remissius erit in die judicii, quam tibi. (Matth. XI). Quis in his non miretur occultam Dei justitiam? Ad haec investiganda quis idoneus? Sed omittamus inquirere, quod Deus noluit revelare.



Quomodo Dominus quorumdam fidem commendat.

Illud autem attendendum est quod quorumdam fidem commendat Dominus ante signum curationis; quorumdam vero post factam curationem. Aliquando vero fidem, vel etiam confessionem fidei exigit ante curationem. Quaedam etiam signa facit merito fidei alienae; quaedam merito fidei propriae. Fidem centurionis [Col. 0607B] commendans, ait: Non inveni tantam fidem in Israel (Matth. VIII). Deinde addidit: Vade, et sicut cupis, fiat tibi (ibid.). Ecce hic commendatio fidei praecedit, et sequitur curatio pueri a Domino facta patrocinio fidei et intercessionis alienae. Sed quaerendum occurrit quomodo Dominus dixerit, se non invenisse tantam fidem in Israel. Quis enim fidem centurionis praeferre audeat fidei Jacob et prophetarum? Quod si de hominibus temporis illius agitur, quis eam praeferre audeat fidei Joannis Baptistae, aut beatae Virginis, de qua scriptum est: Beata, quae credidisti; quoniam perficientur, ea quae dicta sunt tibi a Domino? (Luc. I.) Sed hoc pro majori parte populi Israelitici tunc temporis accipiendum [Col. 0607C] videtur, cum dignum esset, in illis, quibus credita sunt eloquia Dei, majorem fidem inveniri, quam in homine gentili; qui sine lege et prophetis Christo intus vocante ad fidem veniens, fidem gentium praefigurabat. Fides ergo centurionis ipsa est fides gentium, quae fidei Israel comparata, in hoc major invenitur quod et vocatione mirabilior est, et numerositate credentium copiosior. Hinc est, quod evangelista praemittit: Audiens Jesus, miratus est (Marc. VIII). Et addidit: Non inveni tantam fidem in Israel (ibid.). Ad hoc nimirum Jesus miratus fuisse describitur, ut ex ejus admiratione vocatio centurionis sive gentium magna admiratione digna nobis ostendatur. In Matthaeo de paralytico, sic scriptum est: Offerebant ei paralyticum, jacentem in lecto. Et [Col. 0607D] videns Jesus fidem illorum, dixit paralytico: Confide, fili, remittuntur tibi peccata tua (Matth. IX). Attende in hoc loco, quid possit fides aliena, quae paralytico ad hoc valuit, ut et diceretur: Confide, fili; quatenus fide confidens, filii nomen sibi acquireret, et peccatorum remissio mox adesset. Si autem ad nondum credentem dictum est: Confide, admonitus est incipere. Si ad jam credentem, admonitus est perseverare. Sic ad mulierem, quae fluxum sanguinis patiebatur, dictum est: Confide filia; et adjungitur: Fides tua te salvam fecit (ibid.): ubi ostenditur, quid possit fides propria. Similiter apud Lucam ad mulierem peccatricem in domo Pharisaei dicitur: Fides tua te salvam fecit (Luc. VII). Ad duos vero caecos clamantes et dicentes: Miserere nostri, fili David, [Col. 0608A] dixit Jesus: Credilis, quia hoc possum facere vobis? Dicunt ei. Utique, Domine. Tunc tetigit oculos eorum, dicens: Secundum fidem vestram fiat vobis (Matth. IX), et aperti sunt oculi eorum. Hoc in loco a credentibus confessionem fidei exquirit. Qua audita, secundum fidem eorum eis fieri praecipit. Ad mulierem Chananaeam dicit: O mulier, magna est fides tua: fiat tibi sicut petisti (Matth. XV), et sanata est filia ejus ex illa hora. Attende et hic, quod fide matris filia sanatur: cujus fides magna praedicatur, secundum eam rationem, quam de fide centurionis supra posuimus. Apud Lucam ad principem Synagogae de filia mortua dicit: Noli timere; crede tantum, et salva erit (Luc. VIII). Hic fidem exquirit, quam solam sufficere ostendit, ut salus sequi possit. [Col. 0608B] Apud Joannem, cum Martha soror Lazari diceret: Domine, jam fetet, quatriduanus enim est: dixit ei Jesus: Nonne dixi tibi, quia si credideris, videbis gloriam Dei? (Joan. XI.) Adverte ex superioribus exemplis, quam misericorditer Dominus quosdam invitat ad fidem; quam magnifice quorumdam fidem commendat.



Qualiter Dominus incredulitatem increpat, sibique displicere demonstrat.

Adverte ex aliis locis, qualiter incredulitatem increpat, sibique displicere demonstrat. Apud Marcum, cum observarent Jesum, si Sabbato curaret hominem habentem manum aridam, ut accusarent eum, sic scriptum est: Circumspiciens eos cum ira, [Col. 0608C] constristatus super caecitate cordis eorum, dixit homini: Extende manum tuam (Marc. III). Apud eumdem cum unus de turba diceret: Magister, attuli filium meum ad te, habentem spiritum mutum; et dixi discipulis tuis, ut ejicerent illum, et non potuerunt (Marc. IX); respondens eis, dixit: O generatio incredula, quandiu apud vos ero; quandiu vos patiar? (ibid.) Iterum apud eumdem dicitur: Recumbentibus illis undecim apparuit: et exprobravit incredulitatem eorum et duritiam cordis: quia iis, qui viderant eum resurrexisse, non crediderunt (Marc. XVI).



Quod fides est semen.

Ex parabolis, in quibus locutus est Christus, fidei virtus, profectus, et defectus, et credentium [Col. 0608D] diversitas, nobis per similitudinem demonstratur. Exiit, inquit, qui seminat, seminare semen suum (Luc. VIII) Semen autem est verbum Dei. Hoc est verbum fidei. Semen secus viam, quod volucres coeli comedunt, hoc est verbum fidei cum praedicatur, et non recipitur, diabolo agente, ne credatur. Semen supra petram, quod natum aruit, fides est eorum, qui ad tempus credunt, et in tempore tentationis recedunt. Semen inter spinas, fides est eorum, qui spinis sollicitudinum pro divitiis et voluptatibus vitae suffocantur. Semen in terra bona, fides est cum patientia in corde eorum, qui non steriliter vivunt, sed fructum faciunt. E diverso zizania sunt haereses, et schismata, et scandala, quae inimicus homo, hoc est diabolus superseminavit, dum dormirent homines. Haec enim [Col. 0609A] per negligentiam vitae et doctrinae in subversionem fidei diabolus suscitare non cessat.



Quod fides est granum sinapis.

Fides est granum sinapis, quod minimum est omnibus seminibus. Cum autem creverit, majus est omnibus oleribus, et fit arbor; ita ut volucres coeli veniant, et habitent in ramis ejus (Matth. XIII). Semina et olera sunt dogmata philosophorum, traditiones hominum, plantationes scilicet quas non plantavit Pater coelestis. His comparata simplicitas fidei contemptibilis videtur; sed, cum creverit in multitudine fidelium sublimis elevatur per mysterium crucis, sicut arbor, ita ut justi habitent in protectione ejus.



Quod fides est fermentum.

[Col. 0609B] Fides est fermentum divinae justitiae, quod acceptum mulier abscondit in farinae satis tribus, donec fermentaretur totum (ibid.). Mulier haec fidelis anima intelligitur; farinae sata tria sunt tria dona, quae in conditione nostra, Deo donante, accepimus, posse bonum, scire bonum, velle bonum. Ex his conficitur panis vitae et intellectus, unde satientur, qui esuriunt justitiam. Haec autem in nobis labe peccati quasi fermento malitiae et nequitiae corrupta sunt. Nam possibilitas boni sine difficultate, et scientia boni absque errore, et voluntas boni sine tepore, circa ea quae nobis bona sunt et utilia in contrarium immutatae sunt, aut privatione, aut imminutione. Privatione quidem, circa ea bona, quae ex infirmitate [Col. 0609C] carnis omnino non possumus, vel ex caecitate mentis omnino ignoramus, vel ex perversitate voluntatis omnino nolumus. Imminutione vero circa bona, quae minus libere possumus, aut non plene scimus, aut nimis tepide volumus. Hoc est quod corruptio nostra pro possibilitate boni impossibilitatem aut difficultatem nobis ingerit. Propterea scientia boni ignorantiam vel indiscretionem nobis immittit. Pro voluntate boni taedium boni, vel etiam odium infundit. Proterea nec virtus, nec scientia, nec voluntas nobis suppetit ad bonum diligendum, sicut diligere oportet. Quomodo diligere bonum possumus, sicut oportet, nisi ipsum auctorem boni Deum digne diligamus? In quo et propter quem omnia bona diligenda sunt, qui et ipse in omnibus et prae omnibus [Col. 0609D] diligendus est, quia ab ipso, et per ipsum, et in ipso sunt omnia. Quem digne diligis, si tantum diligis, quantum vis, et quantum scis, et potes quidquam diligere. Hoc est enim toto corde diligere; hoc est tota anima, tota mente, tota virtute diligere. Hoc est tota voluntate, tota discretione, tota possibilitate diligere. Sed quomodo hoc fieri potest, nisi mulier fermentum fidei a Deo accipiat, et acceptum in sinu conscientiae abscondat, ut fervore fidei virtus reparetur, lumen scientiae redeat, voluntas ignita recalescat, donec totum fermentetur, et toto corde Christus diligatur?



Quod Christus, sive fides Christi, thesaurus est, et bona margarita.

Christus autem thesaurus absconditus est in agro, [Col. 0610A] hoc est in corde tota cura colendo. Hunc agrum invenit, qui de cura saeculi ad curam sui redit. Inventum abscondit, qui ex hoc soli Deo placere intendit, universa vendit, et agrum emit, qui negotiatione fidei omnia relinquit, et cor suum a se possidendum recipit. Sic quippe cor suum emit, qui exteriora contemnit, sicut animam suam vendit, qui pro intimis suis diligit. Hinc scriptum est in Ecclesiastico: Nihil est iniquius, quam amare pecuniam. Hic enim animam suam venalem habet, quoniam in vita sua projecit intima sua (Eccli. X). Agro empto thesaurus in agro absconditus possidetur: quia possessione cordis acquisita, pro thesauro pecuniae relicto melior thesaurus in intimis habetur, hoc est bona margarita, quae omnium venditione [Col. 0610B] acquiritur; quia contemptu terrenorum amor Christi perficitur. Fides quoque et ipsa thesaurus absconditus est, et bona margarita, quae omnibus venditis acquiritur, quia quanto perfectius relinquitur quod habetur, tanto perfectius et ipse habetur.



Quod Ecclesia, sive fides, sagena est.

Sed, quia non omnes, qui aliquomodo fidem habent, tantum fervorem et vigorem fidei habent, ut velint omnia relinquere, cum multi sint, qui nolint etiam illicitis renuntiare, idcirco regnum coelorum, quod est Ecclesia, non immerito sagenae comparatur: quae in mare hujus saeculi missa, sub unius fidei confessione, et Christiani nominis professione, bonos et malos simul ad littus, hoc est ad finem vitae [Col. 0610C] trahit. In Ecclesia enim sunt boni sive mali quicunque fidem habent, et qui salubriter habent, et qui malo suo habent. Qui malo suo habent, hi sunt, qui agnita veritate, in veritate non stant, sed retrorsum convertuntur. Nam, ut ait Petrus in canonica Epistola secunda: Melius erat non cognoscere viam justitiae, quam post agnitionem retrorsum converti ab eo sancto mandato, quod illis traditum est (II Petr. II).



Quod ii, qui salubriter fidem habent, omnia relinquunt, vel omnibus renuntiant.

Qui salubriter fidem habere desiderant, necesse habent omnibus renuntiare, ut discipuli Christi sint, qui dicit: Omnis ex vobis, qui non renuntiaverit omnibus quae possidet, non potest meus esse discipulus [Col. 0610D] (Luc. XIV). Sed aliud est, omnia relinquere, aliud omnibus renuntiare. Primum perfectorum est, qui cum Apostolo omnia detrimentum faciunt propter Christum, ut Christum lucrifaciant; qui a licitis abstinentes, et in hoc mundo nihil habere cupientes, cum Petro dicere possunt: Ecce nos reliquimus omnia, et secuti sumus te (Matth. XIX). Hujus perfectionis viam arripere volenti dicitur: Si vis perfectus esse, vade, et vende omnia quae habes, et da pauperibus (ibid.). Cum dicit: Si vis esse perfectus, voluntati permittit, non necessitatem imponit. Sed, cum dicit: Qui non renuntiaverit omnibus quae possidet, non potest meus esse discipulus (Luc. XIV); necessitate nos arctat, qua constringimur omnibus renuntiare, si volumus ejus esse discipuli. Ergo divites, [Col. 0611A] qui juxta consilium Apostoli norunt non superbe sapere, nec sperare in incerto divitiarum, qui student bene agere, divites fieri in operibus bonis, facile tribuere, communicare; thesaurizare sibi fundamentum bonum in futurum, ut apprehendant vitam aeternam: qui hujusmodi sunt, extra numerum discipulorum Christi non sunt. Ideo omnibus renuntiare intelligendi sunt, quamvis non ad omnia. Omnibus enim renuntiant, quantum ad illicitum quaestum, et illicitum usum, quem in omnibus damnant; quia neque ex causis illicitis acquirere, neque ad illicitos usus res quaesitas assumere, depositum penes se habent. Utuntur enim hoc mundo, tanquam non utentes; non rebus transitoriis haerentes, nec labentia bona retinere volentes, sed facile tribuentes, [Col. 0611B] et communicantes proximo pro Christo, Christum omnibus praeponunt, et prae omnibus ambitiosius diligunt.



Quod fides vincit mundum in bonis.

Utrique autem, sive qui perfecte omnia relinquunt, sive qui minus perfecte omnibus renuntiant, fide mundum vincunt. Illum loquor mundum, de quo Joannes in canonica Epistola dicit: Nolite diligere mundum, neque ea quae in mundo sunt. Quia omne quod in mundo est, concupiscentia carnis est, concupiscentia oculorum, et superbia vitae (I Joan. II). Hic est mundus, de quo scriptum est: Mundus in maligno positus est (I Joan. V); et: Mundus eum non cognovit (Joan. I), haud dubium quin Deum. Christus autem, qui dixit: Confidite, quia vici mundum (Joan. [Col. 0611C] XVI), ipse et principem vicit hujus mundi, ut credentes in eum per fidem victoriae ejus vincamus et nos mundum. Haec est enim victoria, quae vincit mundum, fides nostra (I Joan. V). Fides autem non nostra victoria, sed Christi est. Sic enim Christus mundum et principem mundi vicit, ut nos triumpharet, et sibi subjiceret per fidem. Ergo fides nostra confusio est diaboli, et victoria Christi. Manifeste apparet, quod fides vincit mundum, in iis qui fidei obediunt, et fide vincunt concupiscentiam mundi.



Quomodo fides vincit mundum etiam in malis.

Sed quomodo vincit fides mundum in Judaeis, paganis et haereticis, qui ei contradicunt, eamque semper linguis, et cum possunt, gladiis persequuntur? [Col. 0611D] Quomodo vincit fides mundum in falsis fratribus, fictisque Christianis, qui confitentur se nosse Deum, factis autem negant? An omnes vincit, et eos quos sibi subjiciendo evincit, et quos sibi resistendo convincit? Plane sic est. Christus enim de Paracleto dicit: Cum venerit ille, arguet mundum de peccato, et de justitia, et de judicio. De peccato quidem; quia non crediderunt in me. De justitia vero; quia ad Patrem vado, et jam non videbitis me. De judicio autem; quia princeps mundi hujus judicatus est (Joan. XVI). Damnationem infidelium tria haec accumulant, peccatum propriae infidelitatis, quo in Christum non creditur, justitia recte credentium, quae a non imitantibus contemnitur, judicium diaboli, quod ab incredulis non attenditur. Hoc est autem judicium, de [Col. 0612A] quo scriptum est: Nunc judicium est mundi; nunc princeps hujus mundi ejicietur foras (Joan. XII). In conversione autem ad fidem princeps mundi judicatur, sive a Christo, a quo foras ejicietur, sive ab ipsis, qui convertuntur ad fidem, cum diabolo omnino renuntiatur. Vita autem justi, et ejectio diaboli, pro fide testimonium dant, quod vera sit, Deoque accepta, diaboloque contraria. Quod non attendentes increduli condemnandi sunt, non solum ex reatu hujus delicti, quia non credunt, sed ex testimonio fidei, hoc est, vita justi et ejectione diaboli, quibus non credunt. Sicut enim dominatio diaboli in malis, eorumque injustitia, qua male vivunt, bonorum meritum auget, qui horum exemplo tentati ad malum, non seducuntur; sic ejectio diaboli, et justitia piorum, [Col. 0612B] judicium malorum ad malum auget; quoniam exemplis ad meliora provocati, justos non imitantur. Injustitia malorum ipsis malis obest, et bonis prodest. Tentatio enim bonorum est, quae vincitur, cum contemnitur. Justitia e diverso habentibus prodest; non imitantibus obest. Provocatio enim est ad aemulationem, exemplum ad salutem, judicium in condemnationem. Hinc scriptum est apud Matthaeum: Viri Ninivitae surgent in judicio cum generatione ista, et condemnabunt eam; quia poenitentiam egerunt in praedicatione Jonae, et ecce plusquam Jonas hic. Regina austri surget in judicio cum generatione ista, et condemnabit eam, etc.; et ecce plusquam Salomon hic (Matth. XII). Vides quod mundus arguitur de justitia. Si de justitia, ergo et de fide. Justitia [Col. 0612C] enim ex fide est (Rom. X). Scriptum est enim: Justus ex fide vivit (Rom. I). Hoc Christus insinuare curavit, cum dixit: De justitia vero, quia ad Patrem vado, et jam non videbitis me (Joan. XVI). Ac si diceret: Subtracta corporali visione mea per ascensionem ad Patrem, restat ut per eamdem ascensionem in mundo credar aequalis Patri; qua fide aequalitatis meae cum Patre justificandi sunt credentes. Fides enim aequalitatis Christi cum Patre, quae per ascensionem innotuit, est causa justitiae, qua in Christo pie vivunt, qui in eum credunt. Haec autem justitia in testimonium erit contra illos, qui fidem Christi contemnunt, vel justitiam quae ex fide est negligunt. Ejectio autem diaboli, quae judicium ejus est, innotescit [Col. 0612D] per confessionem Christi, quam qui respuunt non credentes, de judicio diaboli arguendi sunt; quia in ejus judicio, quod est ejus ejectio, non agnoscunt honorem Christi, et confusionem diaboli. Ergo judicium diaboli, quod confessione credentium mundo propalatum est, in testimonium erit non credentibus, ut recte arguantur, qui aliis credentibus credere nolunt. Fides ergo vincit mundum, etiam in iis qui non credunt, vel qui credentes male vivunt; quia Spiritus Paracletus arguet eos pro eo quod fidem non habent, per quam impius justificatur, et diabolus ejicitur. Vincit autem fides mundum, in iis, qui nunquam fidem expugnant, quam semper impugnant. Omnes enim conatus eorum contra fidem frustrantur, et in nihilum rediguntur. Quia [Col. 0613A] portae inferi non praevalebunt adversus eam (Matth. XVI).



Quod fides ex comparatione impietatis laudem habet et gloriam.

Quoniam autem bona semper malorum collatione magis clarescunt, secundum hanc considerationem fides appensa habet non solum de propria virtute laudis gloriam; sed de impietatis comparatione abundantiorem commendationis gratiam. Sic coeli serenitas sua pulchritudine placet, et post horrorem saevae tempestatis plus placet. Lux diei post tetram caliginem gratius enitescit. In caeteros quoque contrariis, altero malo, altero bono, eamdem rationem invenies. Hinc in Ecclesiastico scriptum est: Contra malum bonum est, et contra mortem vita: sic et contra virum justum peccator. Et sic intuere in [Col. 0613B] omnia opera Altissimi, duo contra duo, unum contra unum (Eccli. XXXIII). Sive ergo duo bona contra duo mala in comparatione praeponantur, sive unum contra unum, non minuit malum gratiam boni; sed magnificentius commendat, et abundantius cumulat. Impietas itaque contradictione fidem exercet et auget, comparatione commendat et ornat, persecutione gratificat et glorificat. Fides autem cum contradictionem patitur, proficit; cum comparationem subit, pertimescit; cum persecutiones sustinet, gratius amatur, et gloriosius coronatur.



Deus mirabiliter alios excaecando alios illuminat.

Impietas ergo non solum infidelibus obest, sed etiam credentibus prodest; et cum aliis existat causa [Col. 0613C] perditionis, aliis convertitur in occasionem salutis. Hinc Apostolus de Judaeis, qui in Christum offenderunt, dicit: Nunquid sic offenderunt, ut caderent? Absit! Sed illorum delicto salus est gentibus (Rom. XI). Ac si diceret: Non ad hoc tantum valuit eorum delictum, ut ipsi offendendo caderent; sed etiam ad hoc, ut per eorum casum gentes crederent. Delictum enim eorum divitiae sunt mundi, et diminutio eorum divitiae gentium, et amissio eorum reconciliatio est mundi. Mirandum quidem cur Deus, cujus natura bonitas est, alios excaecat, indurat et damnat. Mirandum et hoc cur, qui omnes justo judicio perdere posset, alios illuminat, et a duritia cordis immutat et salvat. Sed utroque plus mirandum cur [Col. 0613D] magis hos quam illos damnat vel salvat. Sed in tanta profunditate tam stupendae admirationis, quid aliud possumus, nisi cum Apostolo exclamare et dicere: O altitudo divitiarum sapientiae et scientiae Dei! quam incomprehensibilia sunt judicia ejus, et investigabiles viae ejus (ibid.)? Qui autem divisit lucem a tenebris, ipse novit, cur magis hunc quam illum damnat, vel salvat. Nobis autem hoc scire non dedit, nec investigare concessit; sed in sacris Scripturis nobis credendum revelavit, quod cum tota massa humani generis corrupta sit, et debitae damnationi obnoxia, nullus inde liberatur, nisi gratuita misericordia, nullus damnatur nisi aequissima justitiae censura.



De testibus contra fidem et pro fide.

Quoniam autem non omnium est fides, sed multi [Col. 0614A] sunt qui credunt, et multi qui non credunt, evenit ex hoc ipsam fidem multam sustinere contradictionem ab iis qui non credunt, ita ut inter eos, qui fideles nominantur, multi fluctuantes inveniantur, qui dicere non erubescunt, nescimus quibus magis credendum sit, an iis qui fidem defendunt, an illis qui fidei contradicunt. Sicut enim multitudine credentium multi confirmantur in fide, sic numero et exemplo non credentium multi infirmantur in fide, aut confirmantur in errore. Omnes autem infideles testes sunt sui erroris contra fidei veritatem, sicut et cuncti fideles testes sunt fidei contra perfidiae impietatem. Sed collatio testium, quibus magis credendum sit, manifeste declarabit. Impietas enim infidelium sua contrarietate in se divisa est; fides [Col. 0614B] autem indivisibili unitate in se solidata est. Una est enim fides quae multis et variis erroribus inconvulsa resistit. At varietas errorum multipliciter in se divisa in unitatis simplicitate non consistit. Nam, qui verae fidei contradicunt, de suo corde aestimant, quod ignorant; de suo sensu fingunt, quod excogitant; et, dum alii aliud videtur, a se dissentiunt, qui contraria sentiunt. Hostes vero fidei, dum sibi invicem adversantur, dum inimici sunt inimicis nostris, pro nobis faciunt, et nobiscum pro veritate pugnant, cum nobiscum ex aliqua parte falsitatem damnant. Verumtamen inquantum errant, ex adverso pugnant. Sed et in hoc, quamvis nescientes et nolentes, profectibus nostris serviunt; quia fides persecutione proficit, tribulatione crescit, contradictione [Col. 0614C] lucidius clarescit. Quo fortior est pugna, gloriosior est victoria. Quo magis invalescit contentio infidelium, magis enitescit gloria credentium. Dum adversantur haeretici, exercentur nostri, probantur electi, ut probati manifesti fiant, et non lateant. Hinc Apostolus ait in Epistola prima ad Corinthios: Oportet haereses esse, ut et qui probati sunt manifesti fiant in vobis (I Cor. XI). Et Psalmista: Congregatio taurorum in vaccis populorum, ut excludantur, qui probati sunt, argento (Psal. LXVII). Utilis est ergo credentibus contentio adversus fidem. Ex hac enim credentes probantur, et probati manifestantur, ut probati et manifestati, digni et indubitati fidei testes inveniantur et habeantur.



Quod tres testimonium dicunt in coelo, et tres in terra.
[Col. 0614D]

Testes autem fidei et eorum testimonia, si in medium producantur, et diligentius examinentur, quanta sit fidei auctoritas, quam certa, quam firma, quam solida sit ejus veritas, evidentissime nobis ostendent. Joannes in canonica Epistola sic ait: Tres sunt qui testimonium dicunt in coelo: Pater, Verbum et Spiritus sanctus, et hi tres unum sunt. Et tres sunt, qui testimonium dant in terra: Spiritus, aqua et sanguis (I Joan. V). Pater testimonium dat in coelo, qui olim loquens patribus in prophetis, novissime diebus istis locutus est nobis in Filio. Testimonium dat, cum Filium revelat in Scripturis; testimonium dat, cum Filium in nobis revelat. De [Col. 0615A] qua revelatione Paulus dicit: Qui me segregavit de utero matris meae, et vocavit per gratiam suam, ut revelaret Filium suum in me (Galat. I). Et Dominus ad Petrum ait: Beatus es, Simon Barjona; quia caro et sanguis non revelavit tibi, sed Pater meus, qui in coelis est (Matth. XVI). Caro, inquit, et sanguis non revelavit, hoc est non parentum traditio, matris videlicet et patris, non sapientia carnalis, non homo animalis, sed Pater coelestis. Nimirum per carnem mater significari potest, per sanguinem pater; quia pater semen ministrat, et mulier caro viri intelligitur. Unde est illud in Evangelio: Qui non ex sanguinibus, nec ex voluntate carnis, nec ex voluntate viri (Joan. I). Potest et per carnem carnis sensus, id est quicunque corporeus sensus significari. Quoniam [Col. 0615B] autem anima in sanguine est, non immerito per sanguinem anima, vel sensus animae intelligi potest. Mysterium autem fidei non experientia sensuum percipitur, non sensu animae comprehenditur; sed, Patre revelante, agnoscitur. Propterea recte dictum est: Caro et sanguis non revelavit, sed Pater qui in coelis est. Pater testimonium dat, cum Jesu baptizato et ascendente de aqua, aperti sunt coeli, et vox de coelo audita est dicens: Hic est Filius meus dilectus, in quo mihi complacui (Matth. III). Et iterum in Transfiguratione: Hic est Filius meus dilectus, in quo mihi bene complacui; ipsum audite (Matth. XVII). De qua voce Petrus in canonica Epistola sic ait: Voce delapsa ad eum hujuscemodi [Col. 0615C] a magnifica gloria, hic est Filius meus dilectus, in quo mihi complacui. Et hanc vocem nos audivimus, cum essemus cum eo in monte sancto (II Petr. I). Ipse quoque Dominus de testimonio Patris in Evangelio Joannis sic dicit: Qui misit me Pater, ipse testimonium perhibuit de me (Joan. V). Et Joannes in canonica Epistola: Si testimonium hominum accipimus, testimonium Dei majus est. Quoniam hoc est testimonium Dei, quod majus est, quoniam testificatus est de Filio suo (I Joan. V). Testimonium dat Filius docendo, et signa operando, et seipsum, quis esset, manifestando. Unde, cum diceret: Ego sum lux mundi, dicentibus Pharisaeis: Tu de te ipso testimonium perhibes; testimonium tuum non est verum, respondit et dixit: Etsi ego testimonium perhibeo de meipso, verum est testimonium meum; quia [Col. 0615D] scio, unde venio, aut quo vado (Joan. VIII). Et iterum dicit: In lege vestra scriptum est: Quia duorum hominum testimonium verum est. Ego sum, qui testimonium perhibeo de meipso, et testimonium perhibet de me, qui misit me Pater. Quod autem dicit: Si ego glorifico meipsum, gloria mea nihil est (ibid.); sic intelligendum est nullam ejus esse gloriam, si sine testimonio Patris, sicut plerique hominum solent, seipsum glorificaret. Quod ne de ipso credatur, mox subjungit: Est Pater meus, qui glorificat me; quem vos dicitis, quia Deus noster est, et non cognovistis eum (ibid.). Similiter illud intelligendum est: Si ego testimonium perhibeo de meipso, testimonium meum non est verum (Joan. V), utique [Col. 0616A] sine testimonio Patris. Unde et mox subjungit: Alius est, qui testimonium perhibet de me; et scio, quia verum est testimonium, quod perhibet de me (ibid.). Testimonium dat Filius, imminente morte, veritatem non negando. Unde Paulus in Epistola prima ad Timotheum ait: Praecipio tibi coram Deo, qui vivificat omnia, et Christo Jesu, qui testimonium reddidit sub Pontio Pilato, bonam confessionem, ut serves mandatum sine macula irreprehensibile, usque ad adventum Domini nostri Jesu Christi (I Tim. VI). Testimonium dat Filius resurgendo, et post resurrectionem in multis argumentis sese manifestando. Testimonium dat Filius ad Patrem ascendendo, et ad Patrem redeundo discipulis videntibus, sicut scriptum est: Videntibus illis, elevatus est (Act. I). [Col. 0616B] Testimonium dat Spiritus sanctus, cum ab initio super aquas fertur, aquas post sanctificaturus, et per aquas naturae sanctificationis auctor ipse futurus. Testimonium dat, cum prophetas inspirat, cum futura praenuntiat, cum mysteria praefigurat. Vocibus enim prophetarum et figuris rerum significavit, viam sanctorum nondum esse propalatam, sed suis temporibus propalandam. Testimonium dat, cum reges et sacerdotes eligit et ungit, regnum Christi et sacerdotium praemonstrans. In Novo Testamento testimonium dat, cum B. Virginem superveniens sanctificat et impraegnat, cum super Christum requiescit, et quasi columba de coelo super eum descendit et manet. Testimonium dat, cum super discipulos [Col. 0616C] apparens igneas linguas dispertit, et in unitate fidelium linguas unit. Testimonium dat, cum fidelibus ipse datur, cum charismata gratiarum ipse distribuit, cum unusquisque fidelium proprium donum accipit; alius quidem sic, alius vero sic; cum secundum divisiones gratiarum, et divisiones ministrationum, et divisiones operationum, alii quidem per Spiritum datur sermo sapientiae, alii sermo scientiae secundum eumdem Spiritum, alteri fides in eodem Spiritu, alii gratia sanitatum in uno Spiritu, alii operatio virtutum, alii prophetia, alii discretio spirituum, alii genera linguarum, alii interpretatio sermonum. Haec autem omnia operatur unus atque idem Spiritus, dividens singulis prout vult (I Cor. XII). Testimonium dat, cum mittitur, ut testimonium [Col. 0616D] perhibeat omia docendo, et veritatem suggerendo, et quae ventura sunt annuntiando. Hinc Christus dicit in Evangelio Joannis: Cum venerit Paracletus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me (Joan. XV). Et iterum: Paracletus autem Spiritus sanctus, quem mittet Pater in nomine meo, ille vos docebit omnia et suggeret vobis omnia, quaecunque dixero vobis (Joan. XIV). Et iterum: Cum autem venerit ille Spiritus veritatis, docebit vos omnem veritatem. Non enim loquetur a semetipso, sed quaecunque audiet loquetur, et quae ventura sunt, annuntiabit vobis (Joan. XVI). Tres ergo sunt in coelo, qui testimonium dant, Pater, Verbum et Spiritus sanctus; et hi tres unum sunt. Unum quidem in unius naturae [Col. 0617A] essentia, unum in unius contestationis concordia. Unum enim et idem concorditer loquuntur, et concorditer operantur. Tres sunt, qui testimonium dant in terra; Spiritus, aqua, et sanguis (I Joan. V).

Ostensum est quomodo Creator Spiritus testimonium dat, qui semper est in coelo, etiam cum ad nos mittitur de coelo. Creatus autem spiritus testimonium dat in terra; cum administratorii spiritus in ministerium mittuntur, propter eos, qui haereditatem capiunt salutis. Testimonium dant angeli in Veteri Testamento, cum ad patres mittuntur; testimonium dat Gabriel a Deo missus ad beatam Virginem; testimonium dant angeli nativitatem Christi annuntiantes; testimonium dant angeli, post tentationem Domini in deserto accedentes et ministrantes [Col. 0617B] ei; testimonium dat angelus ante passionem Domini apparens illi et confortans eum; testimonium dant angeli, cum resurrectionem Domini mulieribus annuntiant; et cum in Ascensione, mirantibus discipulis, et in coelum aspicientibus, Jesum venturum praenuntiant. De malis angelis quid dicendum est? An et hi pro fide testimonium dant. Matthaeus scribit: Cum venisset Jesus trans fretum in regione Gerasenorum, occurrerunt ei duo habentes daemonia, de monte exeuntes, saevi nimis, et exclamantes dixerunt! Quid nobis et tibi, Jesu, Fili Dei? Venisti ante tempus perdere nos? (Matth. VIII). Ecce daemoniaci per daemonia, sive per daemoniacos daemonia, Jesum Filium Dei protestantur. Marcus autem dicit: Erat homo in Synagoga eorum in spiritu immundo; et exclamavit [Col. 0617C] dicens: Quid nobis et tibi, Jesu Nazarene? Venisti ante tempus perdere nos? Scio quis sis, Sanctus Dei (Marc. VII). Et iterum dicit: Quotquot habebant plagas et spiritus immundos, cum videbant illum, procidebant ei, et clamabant, dicentes: Tu es Filius Dei. Et vehementer comminabatur eis, ne manifestarent eum (ibid.). Et iterum dicit: Occurrit homo de monte in spiritu immundo; et videns Jesum, adoravit eum, et clamavit voce magna, et dixit: Quid mihi et tibi, Jesu, Fili Dei summi? Ajuro te per Deum, ne me torqueas (ibid.). Lucas autem dicit: In Synagoga eorum erat homo habens daemonium immundum, et exclamavit voce magna dicens: Sine. Quid nobis et tibi, Jesu Nazarene? Venisti perdere nos? Scio quis sis, Sanctus Dei (Luc. IV). Et iterum dicit: Exibant [Col. 0617D] autem daemonia a multis clamantia et dicentia: Quia tu es Filius Dei. Et increpans non sinebat ea loqui; quia sciebant ipsum esse Christum (ibid.). Et iterum dicit: Occurrit illi vir quidam, qui habebat daemonium, etc.; ut vidit Jesum, procidit ante illum, et exclamans voce magna dicit: Quid mihi et tibi est, Jesu Fili Dei altissimi? Obsecro te, ne me torqueas (Luc. VIII). Et in Actibus apostolorum legitur: Tentaverunt quidam et de circumeuntibus Judaeis exorcistis, invocare super eos, qui habebant spiritus malos, nomen Domini Jesu, dicentes: Adjuro vos per Jesum, quem Paulus praedicat. Respondens autem spiritus nequam, dicit eis: Jesum novi, et Paulum scio, vos autem qui estis? (Act. XIX.) Attende ex praemissis [Col. 0618A] Scripturae testimoniis, quomodo daemonia Jesum Filium Dei, vel Filium Dei summi, vel Dei Altissimi profitentur. Et si verum dicunt, non solum suspicantur, sed magis sciunt, quis sit, Sanctus Dei. Attende quomodo causantur adversus eum, quod ante tempus venerat se torquere; quomodo adjurant eum per Deum, et obsecrant ne torqueat. Attende quomodo comminabatur eis Jesus, ne manifestarent eum; et quod increpans non sinebat ea loqui. Quare autem increpabat, nisi quia indigni erant, qui veritatem annuntiarent? Peccatori enim dixit Deus: Quare tu enarras justitias meas, et assumis testamentum meum per os tuum? (Psal. XLIX.) Si autem homines peccatores indigni sunt, quanto magis daemones? Sive autem per angelos malos, sive per [Col. 0618B] homines malos, et sive per occasionem, sive per veritatem Christus annuntietur; per occasionem quidem a malis, per veritatem vero a bonis: utilis est semper confessio veritatis, etsi non ipsis malis; semper tamen bonis, qui veritati congratulantur cum et ab inimicis suis Christus annuntiatur.



Homo justus, seu etiam malus, spiritus dici potest.

Si autem spiritus qui testimonium dat in terra, homo justus, qui spiritualiter vivit, intelligi potest, scrutemur ex Scripturis unde hoc approbari possit, et confirmari. Paulus in epistola prima ad Corinthios, ait: Qui adhaeret Domino, unus spiritus est (I Cor. VI). Joannes vero in canonica Epistola, sic ait: Probate spiritus, si ex Deo sunt. In hoc cognoscitur spiritus Dei. Omnis spiritus, qui confitetur Jesum venisse [Col. 0618C] in carne, ex Deo est. Et omnis spiritus, qui solvit Jesum, ex Deo non est (I Joan. IV). Hoc loco admonet nos beatus Joannes, probare spiritus, si ex Deo sint; et signum ostendit, quo agnosci possit, quis spiritus ex Deo sit, et quis ex Deo non sit. Similiter insinuat, spiritum dici, non solum, qui confitetur Jesum, et ex Deo est; sed et eum, qui solvit Jesum, et ex Deo non est. Quis est autem, qui solvit Jesum, nisi qui negat Jesum, et negando separat? Sed diversi diversis modis negant. Sunt enim qui negant eum verum Deum esse, et divinitatem ab eo separant. Sunt qui negant eum animam, vel veram carnem habere, et veram humanitatem ab eo separant. Sunt qui verbis negant, et sunt qui verbis confitentur, sed factis negant. Et hi omnes dicunt anathema [Col. 0618D] Jesu, et solvunt Jesum; quia per inobedientiam et infidelitatem separant se a Jesu, et eum, quantum in ipsis est, dividunt, quia unitatem Ecclesiae quodam modo rumpunt, dum sua separatione ab unitate electorum se disjungunt. Sed dices? Nunquid divisus est Christus? Absit! Sed ipsi quodammodo solvunt et dividunt, qui se ab ipso dividunt. Qui autem se non separat a Deo, sed adhaeret Deo, unus spiritus est. Et hic est spiritus, qui testimonium dat in terra; qui lingua et vita confitetur Jesum: de quo iterum Joannes dicit: Spiritus est, qui testificatur, quoniam Christus est veritas (I Joan. V). Aqua testimonium dat. Non solum enim justi, qui spiritualiter vivunt, et post acceptam gratiam baptismi [Col. 0619A] immaculatos se custodiunt, testes veritatis sunt; sed peccatores, qui post baptismum lapsi, per poenitentiam redeunt, et aqua pii moeroris se abluunt, ipsi quoque Christum confitentur et testificantur, quoniam Christus est veritas. Sanguis testimonium dat. Testificantur hoc martyres, qui pro Christi nomine sanguinem suum fuderunt, et veritatem fidei usque ad mortem defendere gloriosissime susceperunt. Spiritus ergo justorum, et aqua poenitentium, et sanguis martyrum testimonium dant in terra; quia omnes justi, sive per justitiam suam, sive per poenitentiam, sive per constantiam, nos certos faciunt, quod veram esse fidem crederent: ex qua juste viverent, vel per quam de peccatis poenitentiam agerent, vel pro qua mori non trepidarent.



Quod multitudo testimonium sit.
[Col. 0619B]

Pater ergo, et Filius, et Spiritus sanctus, necnon et angeli Dei, et omnes homines justi testimonium perhibent fidei nostrae, quod vera sit, et ficta non sit. Haec autem multitudo testium quasi nubes a Deo nobis imposita nos protegit et obumbrat, ne noxius calor impietatis circa mysteria Christi et Ecclesiae nos urat, sicut scriptum est: Per diem sol non uret te; neque luna per noctem (Psal. CXX). Christus sol est, qui luce suae sapientiae vitam apostolorum et prophetarum quasi diem illuminat, Ecclesia catholica ipsa est luna, quae ignorantiam simplicium sicut noctem verbo praedicationis, et exemplo sanctae conversationis illustrat. Christus autem dicit: Surgent pseudoprophetae (Matth. XXIV). Ne [Col. 0619C] ergo pseudochristi pro Christo, aut pseudoprophetae pro veris prophetis recipiantur, habemus testes a Deo approbatos, quorum testimonio fides subnixa est. Non ergo Ecclesia in conciliabulis haereticorum, nec principes Ecclesiae sunt Donatus et Arius, caeterique haeresiarchae; sed superaedificati sumus super fundamentum apostolorum et prophetarum, ipso summo angulari lapide Christo Jesu (Ephes. II). Non est aliud Evangelium, quam quod praedicatum est ab apostolis; nec alius Christus, quam is qui annuntiatus est; nec alia Ecclesia, quam quae a Christo per apostolos aedificata est. Propterea Christus praemonet et dicit: Si quis vobis dixerit, Ecce hic est Christus, aut illic, nolite credere (Marc. XIII). [Col. 0619D] Et Apostolus in Epist. ad Galatas: Licet nos, inquit, aut angelus de coelo annuntiet vobis aliud quam quod evangelizatum est, anathema sit (Galat. I). Si ergo contra fidem nostram ferveat persecutio inimicorum, habemus nubem testium a Deo nobis impositam, quae nos ab aestu refrigeret in Ecclesia Dei vivi, quae est columna et firmamentum veritatis (I Tim. III). Te ergo, Christe, auctorem fidei meae confiteor; et scio, quoniam non confundar, te pastorem sequens. Tu lux vera, quae illuminas omnem hominem venientem in hunc mundum (Joan. I). Prophetae tui et apostoli filii lucis sunt. Si illos post te non sequor, ecce nationem filiorum tuorum reprobavi (Psal. LXXII). Hi sunt testes tui, praecones veritatis, duces caecorum, lumen eorum, qui in tenebris sunt, eruditores [Col. 0620A] nationum, magistri populorum. Sub horum umbra, protegimur, sub horum protectione quasi sub nube refrigeramur. De his Isaias dicit: Qui sunt isti, qui ut nubes volant? (Isa. LX.) Et Paulus ad Hebraeos: Nos, inquit, tantam habentes impositam nubem testium. . . . curramus ad propositum nobis certamen: aspicientes in auctorem fidei et consummatorem Jesum (Hebr. XII).



Ex Scripturis ostenditur, qui sint testes.

Testes ergo veritatis sunt, de quibus Isaias dicit: Vere vos testes mei, dicit Dominus: et servus meus, quem elegi; ut sciatis, et credatis mihi, et intelligatis, quia ego ipse sum (Isa. X). Testis veritatis Joannes apostolus, qui dicit: Quod vidimus et audivimus, annuntiamus vobis (I Joan. I). Testis et Petrus cum [Col. 0620B] de se et aliis apostolis dicit: Hunc Deus suscitavit a mortuis, et dedit eum manifestum fieri non omni populo, sed testibus praeordinatis a Deo; nobis qui manducavimus et bibimus cum eo, postquam resurrexit a mortuis. Huic omnes prophetae testimonium perhibent (Apoc. X).



Quae sint testimonia.

Quoniam autem audivimus, qui sint testes fidei; audiamus, quae sint eorum testimonia. Haec autem sunt verba eorum, et opera. De utrisque Christus nos instruit. De operibus quidem, cum dicit: Opera, quae dedit mihi Pater ut perficiam ea, ipsa opera quae facio, testimonium perhibent de me, quia Pater misit me (Joan. V). De verbis vero, sive scriptis, sive prolatis, ostendit, cum dicit: Si crederetis Moysi, [Col. 0620C] crederetis forsitan et mihi: de me enim ille scripsit. Si autem illius litteris non creditis, quomodo verbis meis credetis? (Ibid.) Testimonia ergo fidei nostrae sunt opera justorum; opera justitiae et pietatis, quae operati sunt a primo omnes justi, ut Deo placerent, et Deum in se glorificarent. Testimonia sunt virtutes signorum et miraculorum, quas in quibusdam justis operatur Deus, quibus se magnificavit, illosque mirificavit. Testimonia fidei nostrae sunt verba legis et prophetarum, apostolorum et evangelistarum, et orthodoxorum Patrum et singulorum in confessione fidei verba fidelium. Fama quoque justorum testimonium reddit fidei nostrae. Cum enim vita sanctorum, humilitas et patientia eorum in Ecclesia [Col. 0620D] Dei annuntiantur, famam sanctitatis eorum audientes, ad fidem aedificantur, et in fide confirmantur. Hinc de apostolis scriptum est: In omnem terram exivit sonus eorum; et in fines orbis terrae verba eorum (Psal. XVIII). Quod enim valuit verbum doctrinae apud eos, qui apostolos viderunt, hoc valuit sonus famae apud eos, qui de illis audierunt. Testimonia fidei sunt verba Dei, quae ab initio locutus est, et opera Dei quae ab initio operatus est, ut se nobis manifestaret, pro congruentia temporum, sicut voluit et sicut oportuit. Verba autem justorum, et opera eorum, quae in Deo locuti et operati sunt, inter verba Dei et opera ejus humana sunt, quia Deus sine quo nihil poterant in illis locutus et operatus est.



Munimenta fidei ad auctoritatem sacrae Scripturae reducuntur.
[Col. 0621A]

Opera autem Dei, quae operatus est cuncta creando, et quae operatus est nos redimendo, et quae operatur nos vocando et justificando, in sacrae Scripturae serie per ordinem digeruntur. Ibi et verba Dei, quae per se, vel per ministerium angelorum vel hominum locutus est, fidelissime disponuntur. Unde constare debet quod munimenta fidei nostrae ad auctoritatem sacrae Scripturae reducuntur: quae si vera est, veri sunt testes fidei, vera sunt testimonia fidei, et consequenter vera est ipsa fides. Quis autem dubitet sacram Scripturam veram esse, si constet verbum quod in ea continetur, Dei esse, vel si constet eos qui scripserunt, in Spiritu Dei locutos [Col. 0621B] fuisse? Quis est enim qui non credat quidquid Deus dixerit, si hoc constet quod Dominus locutus sit? Dicet itaque aliquis: Praedicas mihi verbum fidei, et credere mones quasi verbum, non hominis, sed Dei: quod, Spiritu sancto revelante, sancti prophetae scripserunt, nobisque tradiderunt. Unde, inquam, mihi probas quod Dominus verbum locutus sit, vel quod Spiritus sanctus iis, qui prophetae nominantur, hoc revelaverit? Proba hoc, inquam, mihi, et nulla cunctatio erit, quin statim credam, et confessionem fidei reddam. Ad hoc quid dicendum est? Talia siquidem credenti, si qua digna responsio in ipsa sacra Scriptura, de qua nunc agitur, reperiri potest, reticeri non debet, cum Petrus in canonica epistola prima dicat: Dominum [Col. 0621C] Jesum Christum sanctificate in cordibus vestris: parati semper ad satisfactionem omni poscenti vos rationem de ea, quae in vobis est spe (I Petr. III).



Quibus modis olim Deus se manifestaverit.

Considerandum igitur est, quod sicut sacra Scriptura loquitur, Deus multifarie multisque modis antiquis justis se olim manifestavit (Hebr. I), vel visibili apparitione et praesenti allocutione, vel in visione, vel nominis sui expressione, vel virtute signorum, vel occulta inspiratione, vel futurorum praedictione et impletione; et si qui sunt alii modi, quibus innotescere voluit his, quibus se ipsum dignatus est revelare. Quibusdam enim in specie, quam ad hoc eligere voluit, apparuit, et locutus est, ut [Col. 0621D] Abrahae et Moysi. De quibusdam scriptum est: Tunc locutus est in visione sanctis suis (Psal. LXXXVIII). Quibusdam autem loquens, manifestavit se ipsum quasi ex nomine, dicens: Ego sum Deus omnipotens, vel: Ego sum qui sum (Gen. XVII); vel: Ego sum Deus Abraham (Exod. III). De virtute signorum scriptum est: Mementote mirabilium ejus, quae fecit, prodigia ejus, et judicia oris ejus (Psal. CIV). De occulta inspiratione scriptum est: Audiam, quid loquatur in me Dominus Deus (Psal. LXXXIV). Multa autem opera quae facturus erat, antequam fierent, futura praedixit, ut et auctoritate praedicentis dicta crederentur, credentibus fides dictorum ad justitiam reputaretur. Praedicta autem antequam implerentur, per aliquod tempus dilata, et post dilationem tempore [Col. 0622A] suo impleta sunt; ut dilatione fides probaretur, ex impletione vera monstraretur, et ad majora credenda, longiusque futura, paratior inveniretur. Praedixit Deus Noe de diluvio futuro. Praedixit Abraham de benedictione universarum cognationum terrae in ipso, et de peregrinatione seminis in Aegypto, et de reversione ejus de Aegypto. Praedixit per angelum loquentem ad Agar de Ismaele nascituro. Praedixit et de Isaac. Praedixit et de subversione Sodomae et Gomorrhae. Praedixit autem et Jacob patriarcha, Deo revelante, quae erant futura in novissimis diebus, dicens ad filios suos: Congregamini, ut annuntiem vobis, quae futura sunt diebus novissimis (Gen. XLIX). In fide autem promissionis ad Abraham dictae, praedixit Joseph quod futurum [Col. 0622B] erat, et locutus est fratribus suis: Post mortem meam visitabit vos Deus, et ascendere faciet de terra ista ad terram, quam juravit Abraham, Isaac et Jacob. Asportate vobiscum ossa mea de loco isto (Gen. L). Praedixit Dominus Moysi mirabilia quae facturus erat in Aegypto, et in mari Rubro pro liberatione populi sui (Exod. III); praedixit et multa quae facturus erat in deserto. Paedixit quoque multa quae facturus erat in terra promissionis per manum Josue filii Nun, ministri Moysi. Post mortem Josue excitavit Deus judices ad liberationem Israel, multaque praedixit quae per eos facturus erat (Judic. I): et, sicut locutus est, implevit. In diebus Samuelis multa praedixit Deus de Heli et Saule et David (I Reg. III). Per Nathan quoque prophetam futura [Col. 0622C] praedixit de ipso David et filio ejus post ipsum regnaturo. Et de aliis regibus per alios prophetas multa praedixit, et de captivitate populi Israelitici sub rege Babyloniorum, et de reversione ejusdem populi: et, sicut locutus est, sic et implevit. Haec autem opera, aliaque multa quae operatus est Deus a diebus antiquis usque ad Christi adventum, a quo potuerunt praesciri et praedici, nisi ab ipsorum operum, auctore Deo, qui novit omnia antequam fiant, vel ab ipsis quibus haec revelare dignatus est? Illi autem quibus locutus est Deus, indubitanter scire potuerunt, non hominis, sed Dei esse verbum, quod ad eos factum est: quo quidem verbo ita illuminati sunt, ut divinorum mysteriorum fierent conscii [Col. 0622D] et futurorum praescii: unde prophetae vel videntes nominati sunt. Illi autem quibus prophetae a Deo missi locuti sunt, prophetiae verbum quod eis praedicatum est, Dei esse verbum indubitanter credere debuerunt; tum ex sanctitate vitae prophetarum, qui tanquam viri fideles et veraces mentiri nollent; tum ex ipsa rei veritate multoties sibi exhibita, cum saepe viderent impleta quae a prophetis scirent esse praedicta. Et illi quidem, qui verbum praedicaverunt, non suum, sed Dei esse verbum dicebant, adjicientes: Haec dicit Dominus, vel: Os Domini locutum est (Isa. I), vel aliquid hujusmodi. Ergo cum quaedam viderent impleta, quae ex eis praenuntiata tanquam prophetas Domini illos certissime habebant, qui haec praenuntiaverant, et per ea quae [Col. 0623A] impleta videbant, certius exspectabant, quae longe post ventura prophetis praedicentibus audiebant.



Unde prophetae fideles inventi sunt.

Prophetae ergo ex eo fideles et veraces inventi sunt, quod sermo eorum venit in tempore suo, nec inexpletus super terram cecidit, sicut sermo terreni hominis, qui mendaciter prolatus, cum falsus apparet, de terra et non de coelo egressus esse innotescit. Hinc scriptum est de Samuele: Crevit Samuel, et Dominus erat cum eo; et non cecidit ex omnibus verbis ejus in terram. Et cognoverunt omnes a Dan usque Bersabee, quod Samuel fidelis propheta esset Domini (I Reg. III). Et post pauca subjungitur: Venit sermo Samuelis universo Israeli (ibid.). Attende ex hoc loco unde agnitus sit fidelis Samuel [Col. 0623B] propheta esse Domini. Ex eo scilicet agnitus est, quod non cecidit ex omnibus verbis ejus in terram, et quod evenit sermo ejus universo Israeli. Quod autem dicit, Non cecidit ex omnibus verbis ejus super terram, secundum illum modum intelligi potest, secundum quem dictum est: Qui de terra est, de terra loquitur; qui autem de coelo venit, super omnes est (Joan. I). Qui de terra est terrena quaerendo, de terra est terrena sapiendo, et de terra loquitur terrena docendo. Qui autem de coelo venit, super omnes est, qui terrena quaerunt et sapiunt, aliosque sic erudiunt. Cum autem terrena sapientia eorum qui de terra sunt, et de terra loquuntur, praenuntiat quae ventura non sunt, quasi ventura sint, cum verbum eorum apparere falsum incipit, quasi in terram [Col. 0623C] cadit; quia per evidentiam falsitatis illuc relabitur, unde per artem confictae falsitatis, vel per conjecturam falsae opinionis egreditur. Ergo verbum in terram cadit, cum ad auctorem suum vacuum revertitur, et terreni hominis verbum esse invenitur. Econtra, Dominus dicit: Verbum quod egredietur de ore meo, non revertetur ad me vacuum (Isa. LV). Potest autem et aliter intelligi quod dictum est: Non cecidit ex omnibus verbis ejus in terram. Quoniam enim propheticae comminationes Samuelis contra domum Heli et contra domum Saul, quasi quaedam sagittae erant ad feriendum missae, pro similitudine sagittarum quae feriunt quod appetunt, nec frustra in terram cadunt, recte dictum est: Non cecidit ex omnibus verbis ejus in terram. Sicut [Col. 0623D] agnitus est Samuel, quod propheta esset Domini, ex eo quod venit sermo ejus quem locutus est; sic agnitus est Isaias et Jeremias, caeterique prophetae, ex eo quod implevit Dominus, quod per eos locutus est. Attende lectioni prophetarum, et diligenter considera quae et quanta prophetaverunt contra decem tribus Israel, contra Judam et Jerusalem, contra diversas in circuitu gentes, regnaque diversa, et invenies ea sic esse impleta, sicut constat esse praedicta. Quis post tantam manifestae veritatis certitudinem dubitare debet, in spiritu Dei prophetas locutos fuisse, et verbum Dei esse quod ad illos factum est, et quod per illos nobis annuntiatum est? Illis enim Deus revelavit per spiritum suum. Spiritus [Col. 0624A] enim omnia scrutatur, etiam profunda Dei. Quis enim scit hominum quae sunt hominis, nisi spiritus hominis qui in illo est? Ita et quae Dei sunt, nemo cognoscit, nisi Spiritus Dei.



Divini et dii gentium tempora et momenta non norunt, sed solus Deus.

Non sapientes Aegypti, non augures coeli, non dii gentium, status temporum et mutationes rerum a constitutione mundi annuntiare potuerunt. Unde Isaias ad Aegyptum loquens, ait: Ubi sunt nunc sapientes tui? Annuntient tibi, et indicent quid cogitaverit Dominus exercituum super Aegyptum (Isa. XIX). Vides, quo modo propheta praesciens et praedicens mala quae ventura erant super Aegyptum, insultat sapientibus, qui haec annuntiare et indicare nequiverunt. [Col. 0624B] Idem propheta cum contra Babylonem prophetaret, dicit: Defecisti in multitudine consiliorum tuorum; stent et salvent te augures coeli, qui contemplabantur sidera, et supputabant menses, ut ex eis annuntiarent ventura tibi (Isa. XLVII). Et diis gentium insultans, idem ait: Accedant, et nuntient nobis quaecunque ventura sunt. Priora quae fuerunt, nuntiate, et ponemus cor nostrum, et sciemus novissima eorum. Annuntiate quae ventura sunt in futurum, et sciemus, quia dii estis vos (Isa. XLI). Priora, inquit, quae fuerunt, nuntiate, et ponemus cor nostrum. Ac si diceret: Priora quae fuerunt ab initio saeculi, cum nondum essetis, nuntiate nobis, si potestis: quod si feceritis, ponemus cor nostrum, ut pro diis colamus vos; et per priora nobis nuntiata sciemus [Col. 0624C] novissima eorum, priorum scilicet, id est quae post priora in novissimo ventura sunt, nobis nota erunt, si prioribus nuntiatis, et haec fuerint nobis nuntiata. Adjungit propheta, et dicit: Annuntiate nobis quae ventura sunt in futurum, et sciemus quia dii estis vos: quibus verbis ostendit, annuntiatione futurorum verum Deum posse agnosci, cujus est nosse tempora vel momenta. Unde idem propheta ex persona Domini dicit: Quae prima fuerunt ecce venerunt; nova quoque ego annuntio, antequam oriantur, audita vobis faciam (Isa. XLII). Ac si diceret: Mihi credite qui implevi quae praedixi. Quod manifeste apparet, quia quae prima per me fuerunt annuntiata Noe, Abraham et Moysi, qui [Col. 0624D] fuerunt ante vos, illa venerunt. Nova quoque quae posthac ventura sunt praedico vobis, ut me Deum esse credatis, et verba prophetarum quasi Dei verba suscipiatis. Et iterum dicit: Ego primus, et ego novissimus; absque me non est Deus. Quis similis mei? Vocet et annuntiet, et ordinem exponat mihi: ex quo constitui populum antiquum, ventura, et quae futura sunt, annuntiet eis (Isa. XLIV). Ac si diceret: Quis similis mei est in diis gentium? Si quis mei similis putatur, faciat quae ego facio; vocet ea quae non sunt, ut sint, sicut et ego voco; annuntiet facta et facienda; ordinem factorum mihi exponat, et quid posterius fuerit, ex quo constitui populum antiquum, vel genus humanum in Adam, vel populum Israeliticum in semine Abrahae. Ventura, inquit, et [Col. 0625A] quae futura sunt, annuntient eis: quod si ipsi non possunt, et ego possum; restat, ut credatis, quod absque me non est Deus. Quantum autem ad cognitionem veri Dei habendam, et ad fidem sermonum ejus tenendam, proficiat futurorum praedictio et impletio, frequenter apud eumdem prophetam insinuat Dominus, nunc ad se super futuris interrogandum invitans, nunc se non in abscondito locutum protestans, nunc praedicta et completa commemorans, vel futura praenuntians: Haec, inquit Isaias, dicit Dominus: Ventura interrogate me, super filios vestros, et super opus manuum mearum mandate mihi. Ego feci terram, et hominem super terram creavi ego. (Isai. XLV.) Ac si diceret: A me, et non ab alio, qui omnia possum, quae facturus sum, interrogate; [Col. 0625B] quia opera mea me non possunt latere. Iterum dicit: Ego sum, et non est alius, non in abscondito locutus sum, in loco terrae tenebroso (ibid.). Ac si diceret: De coelo vobis locutus sum, non in abscondito, unde daemones solent illudere, vel homines illusores pro idolis responsa dare. Iterum dicit de captivitate filiorum Israel sub Nabuchodonosor, vel eorum liberatione sub Cyro loquens: Quis auditum fecit hoc ab initio? Ex tunc praedixi illud. Nunquid non ego Deus et non est ultra Deus absque me? Ac si diceret: Ex veritate praedictionis, per evidentiam impletionis, cognoscite in me, non divinationis conjecturam, sed divinitatis praescientiam. Iterum dicit: Recordamini prioris saeculi, quia ego sum [Col. 0625C] Deus, et non est ultra me Deus, nec est similis mei, annuntians ab exordio novissima, et ab initio, quae necdum facta sunt (Isa. XLVI). Et iterum: Praedixi ex tunc, antequam venirent, indicavi tibi, ne forte diceres: Idola mea fecerunt haec (Isa. XLVIII). Ac si diceret: Verba mea prius audistis et opera mea postea vidistis, ut eadem opera mihi tribuatis et non idolis; quia opera mea non potuerunt praedicere, nec similia facere.

Cum constet ex praedictis Spiritum sanctum per Moysen et prophetas futura praedixisse, consequenter constare debet eosdem vera scripsisse, et de praeteritis quae praedicta et facta a Deo docti retulerunt, et de futuris, quae praedixerunt, et postea exhibita sunt; et de futuris, quae praedixerunt, et nondum impleta sunt. Constare etiam debet quod fidem [Col. 0625D] Scripturae auctoritas Spiritus sancti confirmat, ut certum esse debeat, illum manifeste Spiritui sancto contradicere, qui prophetico sermoni praesumpserit obviare. Hinc B. Petrus in Epistola ait: Habetis firmiorem propheticum sermonem, cui benefacitis attendentes, tanquam lucernae lucenti in caliginoso loco, Spiritu sancto inspirante locuti sunt sancti Dei homines (II Petr. I). Propheticus sermo lucerna est, juxta quod Psalmista dicit: Lucerna pedibus meis verbum tuum (Psal. CXVIII). Haec lucerna in caliginoso loco lucet, humanae ignorantiae tenebras illuminans, donec glorificatus in mundo, sicut dies illucescat, et donec idem Christus per fidem sicut lucifer in cordibus nostris oriatur. Unde intelligere debemus quod prophetia non est humani sensus [Col. 0626A] interpretatio, nec humanae voluntatis adinventio sive traditio, sed Spiritus sancti revelatio. Deus igitur, ut sciant omnes, quia ipse est conspector saeculorum, per servos suos prophetas futura praedicens, praescientiam futurorum merito sibi vindicat, quam spiritus mendax, qui in veritate non stetit, mendaciter sibi usurpat. Ipse enim est auctor mendacii, cujus iniquitas primo mentita est sibi, deinde homini. Sibi quidem, cum diceret in corde suo: In coelum conscendam, super astra exaltabo solium meum, similis ero Altissimo (Isa. XIV). Haec cogitabat in corde suo, sed falso; quia frustratus est a spe sua, et fraudatus a desiderio suo. Unde Isaias, qui haec de eo scribit, insultans ei, dicit: Verumtamen ad infernum detraheris (ibid.). Ac [Col. 0626B] si diceret: Quamvis cogitatio tua sit, ut in coelum ascendas, ut haec et haec facias; tamen non ita erit, sed ad infernum detraheris. Ecce quod mentita est iniquitas sibi, praedicendo in corde suo ut futurum, quod non erat futurum. Nec sufficit ei, ut fallatur, nisi et fallere moliatur. Accedens enim tentator ad mulierem, dixit: Cur praecepit vobis Deus, ut non comederetis de omni ligno paradisi? Cui illa: De fructu lignorum quae sunt in paradiso vescimur; de fructu vero ligni, quod est in medio paradisi, praecepit nobis Deus ne comederemus, et ne tangeremus illud, ne forte moriamur. Dixit autem serpens: Nequaquam moriemini: scit enim Deus, quod in quacunque die comederitis ex eo, aperientur oculi vestri, et eritis sicut dii, scientes bonum et malum (Gen. [Col. 0626C] III). Praedixit Deus mortem secuturam, si homo non obediret. Ob hoc autem praedixit, ut homo obediendo mortem vitaret, et immortalitatem haberet; diabolus autem immortalitatem promittens, ut per fidem falsae promissionis immortalitatem auferret, dixit: Nequaquam moriemini. Et promissionem promissione cumulans, addit: Aperientur oculi vestri, et eritis sicut dii, scientes bonum et malum. Qua promissione videtur ei promittere praescientiam futurorum, occurrens ignorantiae mulieris, quae dubitando dixisse videtur: Ne forte moriamur. Ac si diceret: Ne dubites, quasi ignorans, quid futurum sit; sed certa sis, quod cum comederitis, aperientur oculi vestri in cognitione occultorum, et habebitis scientiam divinam sicut dii, qua praescietis bona, [Col. 0626D] quae vobis ventura sint, vel quae mala ventura non sint. Hoc autem scire Deum dixit, quod dixisse videtur, ut invidiae suspicionem contra Deum suscitaret; quasi maligne prohibuisset hominem ab esu hujus ligni, ne videlicet immortalis fieret, et scientiam boni et mali haberet. Diabolus itaque, ut sibi crederetur, se praescium fore futurorum suadere voluit, et falsa praedictione futurorum mulierem seduxit, et impietatem infidelitatis, qua Deo non crederetur, induxit.



Quod in ore prophetarum et apostolorum stat verbum fidei.

Deus vero insidiis malignitatis ejus competentiori modo occurrens ut impietatis malum destrueret, et vera futurorum praedictione fidem solidaret, prophetas [Col. 0627A] inspiravit, quos praemisit in mundum, antequam ipse veniret, ut adventum ejus praenuntiarent, et de operibus quae in mundo facturus erat, testimonium perhiberent. Ipse vero in mundum veniens apostolos elegit prophetarum successores, qui nuntiarent impleta quae a prophetis dudum fuerant praenuntiata. Quoniam autem unus spiritus prophetas et apostolos testes Christi implevit, recte in ore eorum stat verbum fidei, sicut scriptum est: In ore duorum vel trium testium stat omne verbum (Deut. XIX; Matth. XVIII). In ore inquit, quasi in uno. Uno enim ore loquuntur, qui concorditer loquuntur, qui veritati concordant, et sibi. Alioqui testes non sunt, si diversa sentiunt, et diversa proferunt, pro eo quod veritatis conscii non sunt.



De concordia testium et testimoniorum, et de collatione dictorum et factorum.
[Col. 0627B]

Concordia autem testium concordia est testimoniorum; et concordia testimoniorum concordia est verborum et verborum, sive operum et operum, sive verborum et operum. Haec enim sunt testimonia, ut praedictum est, verba videlicet et opera. Concordant autem verba prophetarum et verba apostolorum. Hi enim nuntiaverunt impletum, quod illi praedixerunt futurum. Unde Christus in Evangelio Joannis dicit: In hoc verbum verum, quia alius est qui seminat, alius est qui metit. Ego vos misi metere, quod vos non laborastis. Alii laboraverunt, et vos in labores eorum introistis (Joan. IV). Laboraverunt prophetae, alios docendo, alios monendo et increpando, [Col. 0627C] et ab incredulis persecutionem patiendo. Laboraverunt autem, ut superstitionem destruerent, et errantes ad cultum veri Dei revocarent: cujus laboris fructus Apostolis est reservatus, qui metentes fructum laborantium prophetarum, gentes in fide congregaverunt, sicut praedictum fuerat a prophetis. Ipsa enim vocatio gentium per apostolos a prophetis praenuntiata fuit: qui cum praedicarent impletum quod fuerat praenuntiatum, concordant verba apostolorum verbis prophetarum, et opera impletionis verbis praedictionis: qua concordia testium vel testimoniorum constat verum esse verbum prophetarum et apostolorum. In hoc enim stat verbum, in quo constat esse verum. Ut constet esse verum, tria concurrunt, conscientia veritatis, vox [Col. 0627D] testantis, concordia contestantis. Propterea prophetae et Apostoli veri testes sunt, et eorum testimonia convenientia et sufficientia inventa sunt; quia ea ipsi, spiritu docente, veritatis conscii facti, et ipsam constanti confessione protestati sunt, et in omnibus concorditer locuti sunt. Concordia autem verborum quanta sit, ex eo ostenditur, quod apostoli praedicationem suam dictis prophetarum confirmarunt. Concordia operum manifeste apparebit, si ea quae praecesserunt in figura, iis conferantur, quae in veritate nunc sunt exhibita, juxta quod Dominus dicit: Sicut exaltavit Moyses serpentem in deserto, ita exaltari oportet Filium hominis (Joan. III). Et iterum: Sicut fuit Jonas in ventre ceti tribus [Col. 0628A] diebus et tribus noctibus, ita erit Filius hominis in corde terrae tribus diebus et tribus noctibus (Marc. XII). Hujuscemodi autem collatione figurae et veritatis pleni sunt libri apostolorum et orthodoxorum Patrum: in quibus duorum Testamentorum consonantia demonstratur, ut fidei ratio lucidius aperiatur. Sive ergo verba verbis, sive verba vel opera operibus comparentur, totum invenietur consonum, quod in utroque Testamento de Christo scriptum est; nullaque poterit contrarietate infirmari, quod tam concordi testificatione dignoscitur roborari. De hac collatione scriptum est: Maria autem conservabat omnia verba haec, conferens in corde suo (Luc. II). Quae sunt enim quae conferebat in corde suo, nisi quae ipsa viderat, et audierat, vel a prophetis [Col. 0628B] praedicta, vel ab angelis pastoribus nuntiata, vel ab ipsis pastoribus aliis propalata? De hac collatione et ipsa dicit: Suscepit Israel puerum suum, recordatus misericordiae suae, sicut locutus est ad patres nostros, Abraham, et semini ejus in saecula (Luc. I). De hac collatione Petrus, in Actibus apostolorum dicit: Deus qui praenuntiavit per os omnium prophetarum, pati Christum suum, implevit sic (Act. III). Et iterum dicit: Omnes prophetae a Samuele et deinceps, qui locuti sunt, annuntiaverunt dies istos (ibid.).



Quod tanta concordia testium sit a Spiritu sancto.

Tanta concordia prophetarum, qui diversis locis diversisque temporibus consona de Christo praenuntiaverunt, a quo, vel quomodo potuit procurari, [Col. 0628C] nisi a Spiritu veritatis: qui unam veritatem sic eos docuit ut de Christo idem sentirent, dicerent et scriberent, et ab invicem non discordarent? Qui quidem Spiritus de apostolis eis revelavit, quod post eos essent venturi: et quae ab ipsis praedicta fuerunt, mundo palam praedicaturi. Idem Spiritus eis scribenda dictavit, ut Scripturae perpetuitate ad nostra tempora pervenirent, quae a prophetis fuerant praedicta, cum per apostolos nobis nuntiarentur impleta. Propterea lectio legis et prophetarum nobis necessaria, studiosaque meditatione digna est, ut quod nobis suggeretur credendum, innotescat dudum a Deo fuisse revelatum.



De illis qui legem negligunt, aut in Scripturis Christum non intelligunt.

[Col. 0628D] Illis ergo, qui legere vel audire negligunt, ut sint inexcusabiles, dicitur: Habent Moysen et prophetas, audiant illos (Luc. XVI). Illis autem qui Moysen et prophetas legunt, et non intelligunt, dicitur: Scrutamini Scripturas, quia vos putatis in ipsis vitam aeternam habere: et illa sunt, quae testimonium perhibent de me; et non vultis ad me venire, ut vitam habeatis (Joan. V). Monentur scrutari Scripturas, quae testimonium perhibent de Christo, ut in eis Christum quaerant, et inveniant, et sic vitam habeant. Christus nimirum in Scripturis credentibus revelatur, a non credentibus vero absconditur. Propterea in Scripturis errant, qui Christum ignorant. Unde et Sadducaeis qui dicunt resurrectionem [Col. 0629A] non esse, ipsa Veritas per se dicit: Erratis vos, nescientes Scripturas, neque virtutem Dei (Matth. XXII). Ac si diceret: Ideo erratis, quia nescitis Scripturas; ideoque nescitis Scripturas, quia nescitis virtutem Dei. Christus autem Dei virtus est, et Dei sapientia. Proinde qui Christum ignorant, Scripturas non intelligunt. Illae enim sunt, quae testimonium perhibent de Christo. Unde Philippus, cum invenisset Nathanaelem, dixit ei: Quem scripsit Moyses in lege, et prophetae, invenimus Jesum filium Joseph (Joan. I).



Variae opiniones de Christo, eorum, qui eum praesentem in carne viderunt.

Qui Christum in carne praesentem viderunt, alii eum nesciebant, alii vero sciebant; et qui sciebant, [Col. 0629B] prophetam eum, justum et Filium Dei dicebant. Qui autem nesciebant, aliquid horum de ipso negabant, aut dubitabant. Nathanael autem confessus est, et dixit: Rabbi, tu es Filius Dei; tu es rex Israel (Joan. I). Confessus est et Nicodemus, qui dixit: Rabbi, scimus, quia a Deo venisti. Nemo enim potest signa facere, quae tu facis, nisi fuerit Deus cum eo (Joan. III). Mulier autem de Samaria, quae venit haurire aquam, dixit: Domine, video quia propheta es tu (Joan. IV). Ex civitate autem illa multi crediderunt in illum, et dicebant: Ipsi audivimus et scimus, quia hic est vere Salvator mundi (ibid.). Quidam autem Judaei quaerebant interficere eum, quia non solum solvebat Sabbatum, sed et Patrem suum dicebat Deum, aequalem se faciens Deo (Joan. V). Quidam [Col. 0629C] vero cum viderent quod fecerat signum de quinque panibus et duobus piscibus, dicebant: Quia hic est vere propheta, qui venturus est in mundum (Joan. VI). Quidam autem dicebant: Nonne hic est Jesus, Joseph filius, cujus novimus patrem et matrem? Quomodo ergo dicit hic, quia de coelo descendi? (Ibid.) Petrus autem dixit: Nos credimus et cognovimus, quia tu es Christus Filius Dei (ibid.). Quaerebant autem eum in die festo, et dicebant: Ubi est ille? Et murmur multum de illo erat in turba (Joan. VII). Quidam autem dicebant: Quia bonus est; alii autem dicebant: Non, sed seducit turbas (ibid.) Quidam mirabantur, dicentes: Quomodo hic litteras scit, cum non didicerit (ibid.). Alii autem dicebant: Christus cum venerit, nunquid plura signa faciet, [Col. 0629D] quam hic facit? (Ibid.) Cum audissent sermones ejus, dicebant: Hic est vere propheta; alii dicebant: Hic est Christus. Quidam autem dicebant: Nunquid a Galilaea Christus venit? (Ibid.) Alii dixerunt: Nunquam sic locutus est homo (ibid.), sicut iste homo loquitur: alii autem non crediderunt, quia Patrem eis dicebat Deum (Joan. VIII). Alii dixerunt: Nonne benedicimus nos, quia Samaritanus es tu, et daemonium habes? (ibid.) Alii dicebant: Non est hic homo a Deo, qui Sabbatum non custodit. Alii dicebant: Quomodo potest homo peccator haec signa facere? (Joan. IX.) Iterum dixerunt: Nos scimus, quia hic homo peccator est (ibid.) Dissensio iterum facta est inter Judaeos, propter sermones ejus. Dicebant autem [Col. 0630A] multi ex ipsis: Daemonium habet, et insanit. Quid eum auditis? Alii, Haec verba non sunt daemonium habentis. Nunquid daemonium potest caecorum oculos aperire? (Joan. X.) Quidam dicebant: De bono opere non te lapidamus, sed de blasphemia; et quia tu homo cum sis, facis teipsum Deum (ibid.). Martha vero dixit: Ego credidi, quia tu es Christus Filius Dei, qui in hunc mundum venisti (Joan. XI). Pharisaei dixerunt: Videtis, quia nihil proficimus? Ecce mundus totus post eum abit (Joan. XII). Item scriptum est: Ex principibus multi crediderunt in eum; sed propter Pharisaeos non confitebantur, ut de Synagoga non ejicerentur (ibid.). Discipuli vero dixerunt: Ecce nunc palam loqueris, et proverbium nullum dicis: In hoc cognovimus, quia a Deo existi (Joan. XVI). [Col. 0630B] Dixerunt Judaei Pilato: Si non esset hic malefactor, non tibi tradidissemus eum (Joan. XVIII). Iterum dixerunt: Secundum legem debet mori, quia Filium Dei se fecit (Joan. XIX). Haec in Evangelio Joannis scripta sunt. Apud Matthaeum vero sic scriptum est: Abiit opinio ejus in totam Syriam (Matth. IV). Visis vero miraculis, quidam dixerunt: Nunquam apparuit sic in Israel (Matth. IX). Alii dixerunt: In principe daemoniorum ejicit daemonia (ibid.). Et iterum: Hic non ejicit daemones, nisi in Beelzebub principe daemoniorum (Matth. XII). Quidam dixerunt: Nonne mater ejus dicitur Maria, et fratres ejus Jacobus, et Joseph, et Simon, et Judas; et sorores ejus nonne omnes apud nos sunt? (Matth. XIII.) Audivit Herodes tetrarcha famam Jesu, et ait principibus suis: [Col. 0630C] Hic est Joannes Baptista; ipse surrexit a mortuis (Matth. XIV). Christo autem discipulos suos interrogante, et dicente: Vos autem quem me esse dicitis, respondens Simon Petrus dixit: Tu es Christus Filius Dei vivi (Matth. XVI). Centurio vero ait: Vere Filius Dei erat iste (Matth. XXVII). In Evangelio vero Marci, sic scriptum est: Convenit iterum turba, ita ut non possent neque panem manducare. Et cum audissent sui, exierunt tenere eum: dicebant enim: Quia in furorem versus est (Marc. III). Scribae, qui ab Jerosolymis descenderant, dicebant: Quoniam Beelzebub habet (ibid.). Quidam dixerunt: dixerunt: Nonne iste est fabri filius et Mariae; frater Jacobi et Joseph, et Judae, et Simonis? (Marc. VI.) Apud Lucam, sic scriptum est: Mirabantur in verbis gratiae, quae procedebant [Col. 0630D] de ore ipsius: et dicebant: Nonne hic est filius Joseph? (Luc. IV.) Quidam vero dicebant: Benedictus qui venit rex in nomine Domini; pax in coelo, et gloria in excelsis (Luc. XIX).



Quod Christus justus comprobatur.

Attende ex superioribus, quam variae fuere opiniones de Christo; aliis dicentibus, quia bonus est; aliis, quia non est. Diversis diversa sentientibus, et prout sentiebant diversa proferentibus, Christus bonus, et justus comprobatur ex vita sua et doctrina. Incipiens enim facere et docere, verbo et exemplo quaeque sancta, quaeque pudica et honesta, quaeque Deo placita, et bonis moribus convenientia, sic agebat et sic praedicabat, ut inter insidias inimicorum [Col. 0631A] qui eum observabant, nulla justae reprehensionis occasio, sive in verbis, sive in moribus ejus ullatenus potuisset inveniri. Quis humilitatem, et patientiam, et charitatem, et totius sanctitatis formam in operibus suis ita exhibuit, et ita servavit, ut ille? Quis perfectior aemulator sanctae paupertatis, et contemptor terrenae vanitatis, magis quam ille! Quis superbiam, invidiam, odium, iram, cupiditatem, avaritiam, luxuriam, gulam, iniquitatem, falsitatem, criminum flagitia, et omnium peccatorum genera ita persecutus est, ut ille? Quis voluntatem Dei in omnibus facere curavit, et quis ejus gloriam magis quaesivit, quam ille? Propter quod Pater de ipso dicit: Hic est Filius meus dilectus, in quo mihi complacui (Matth. III). Quis a peccato [Col. 0631B] et a dominatione principis hujus mundi liberior fuit, quam ille? Propter quod dicit: Venit princeps mundi hujus, et in me non habet quidquam (Joan. XIV). Quis inter homines sanctior et innocentior fuit; quam ille? Propter quod dicit: Quis ex vobis arguet me de peccato? (Joan. VIII.) Quis potentius immundis spiritibus, ventis quoque et mari imperabat, ut ille? Quomodo potuerunt in uno homine convenire tanta signorum potentia, tanta verborum sapientia, tanta virtutum gratia, tanta vitae puritas, tam manifestae doctrinae veritas, nisi a Deo esset, nisi bonus et justus esset? Qui cum accusaretur ante faciem Pilati, quasi reus mortis, hi qui per invidiam tradiderunt eum de confessione veritatis quasi de blasphemia arguebant eum. Et cum non [Col. 0631C] haberent quod ei objicerent, aut quod probabiliter adversus eum confingerent, verae accusationis defectu, et verisimilium mendaciorum inopia, compulsi sunt dicere: Si non esset hic malefactor, non tibi tradidissemus eum (Joan. XVIII). Quasi malus esset, quisquis illis non placeret. Scrutati sunt iniquitates, ut invenirent quid ei objicerent; sed defecerunt scrutantes scrutinio, cum non haberent, unde convincerent. Sagittae parvulorum factae sunt plagae eorum; infirmatae sunt contra illos linguae eorum (Psal. LXIII). Accusationes eorum vacuae et irritae factae sunt, ita ut judex diceret: Nullam in eo invenio causam (Joan. XVIII). A judice ergo absolutus, judicante illo dimitti, ab illis est injuste [Col. 0631D] judicatus, a quibus fuerat per invidiam accusatus. Talis ergo accusatio, talisque condemnatio non probant Jesum fuisse injustum, sed magis nos admonent ut credamus eum justum; cujus vita etiam ab invidis apud judicem infamari non potuit. Ex hoc enim magis sanctitas ejus commendatur, quod vita ejus talibus non placuit, cum justorum magna haec laus sit, pessimis displicere. Illi autem qui de Christo dixerunt, quia malus est, quam rationem suae assertionis reddere possunt? Et si nullam, imo quia nullam reddere possunt; accedant, et nobiscum dicant, quia bonus est, nec mediocriter bonus, sicut caeteri, qui boni dicuntur, sunt; nec sic bonus, ut putasse videtur, qui dixit: Magister bone, quid faciam, ut vitam aeternam possideam? [Col. 0632A] Cui respondit Jesus: Quid me dicis bonum? Nemo bonus nisi unus Deus (Luc. XVIII). Deus autem essentialiter bonus est, cujus natura bonitas est: cui hoc est esse, quod bonum esse; quo quidem modo solus ipse bonus est. Christus autem secundum naturam assumptam homo est, et singulari modo bonus est, innocens, impollutus, segregatus a peccatoribus, et excelsior coelis factus (Hebr. VII); qui peccatum non fecit, nec inventus est dolus in ore ejus (I Petr. II). Quoniam igitur constat, Jesum Nazarenum, virum approbatum a Deo, sanctum esse, et justum, et singulari modo bonum, et ab omni peccato liberum; videamus an et ipse propheta sit.



Quod Christus propheta comprobatur.

[Col. 0632B] Prophetam autem esse, probatur ex praedictione futurorum, quae de se, et discipulis suis et de subversione civitatis Jerusalem, et de iis, quae post ejus ascensionem in mundo futura erant, sicut post impleta sunt, verissime praedixit. Ante passionem quippe de seipso praedixit, dicens discipulis suis: Ecce ascendimus Jerosolymam, et Filius hominis tradetur principibus sacerdotum, et Scribis, et condemnabunt eum morte. Et tradent eum gentibus ad illudendum, et flagellandum, et crucifigendum. Et tertia die resurget (Matth. XX). Haec in ipso impleta viderunt, qui cum ipso praesentes fuerunt. Mulieres autem quae venerunt ad monumentum, sicut Lucas refert, cum duo viri starent secus illas in veste fulgenti, admonitae sunt recordari, qualiter Dominus [Col. 0632C] locutus sit eis, ut per recordationem praedictionis fidem haberent nuntiatae sibi resurrectionis. Quid quaeritis, inquit, viventem eum mortuis? non est hic, sed surrexit. Recordamini, qualiter locutus sit vobis, dicens: Quia oportet Filium hominis tradi in manus peccatorum, et crucifigi, et die tertia resurgere (Luc. XXIV). Et recordatae sunt verborum ejus, et regressae a monumento, nuntiaverunt haec omnia illis undecim, et caeteris omnibus. De hac praedictione principes sacerdotum et Pharisaei ad Pilatum dixerunt: Domine, recordati sumus, quia seductor ille dixit, adhuc vivens, Post tres dies resurgam (Matth. XXVII). Et apud Matthaeum angelus mulieribus dixit: Praecedet vos in Galilaeam; ibi eum videbitis: ecce [Col. 0632D] praedixi vobis (Matth. XXVIII). Apud Marcum vero sic dicitur: Praecedet vos in Galilaeam; ibi eum videbitis, sicut dixit vobis (Marc. XVI). Attende, qualiter praedictio inculcatur memoriter retinenda, ut per ejus recordationem fides impletionis promptius admittatur. Hinc Petrus recordatione praedictae suae negationis ad poenitentiam revocatur, sicut Matthaeus scribit: Recordatus est Petrus verbi quod dixerat Jesus: Ter me negabis, et egressus foras flevit amare (Matth. XXVI). Cum Dominus discipulis suis ascensionem ad Patrem, et futurum adventum suum praedixisset, ad memoriam praedictionis confirmandam, quae praedixerat, replicat, et consequenter praedictionis veritatem ad fidem impletionis valere demonstrat. Audistis, inquit, quia dixi vobis, vado et venio ad [Col. 0633A] vos (Joan. XIV). Et post pauca subjungit: Et nunc dixi vobis, priusquam fiat, ut, cum factum fuerit credatis (ibid.). Ascensio quippe ejus oculis discipulorum visibiliter exhibita, cum recoleretur eis praedicta, sufficere debebat ad fidem eorum habendam, quae audierunt praedicta, et non viderunt impleta. Apud Lucam, cum post resurrectionem coram discipulis manducasset, dixit ad eos: Haec sunt verba quae locutus sum ad vos: Cum adhuc essem vobiscum, quia necesse erat impleri omnia, quae scripta sunt in lege Moysi, et prophetis, et psalmis de me (Luc. XXIV). De discipulis vero dixit: Ecce ego mitto vos, sicut oves in medio luporum. Tradet enim vos in conciliis, et in Synagogis suis flagellabunt vos, et ante reges et praesides ducemini propter me [Col. 0633B] (Matth. X). Haec post ascensionem Domini circa discipulos impleta fuisse, mundus cognovit, et testis est. De subversione civitatis Jerusalem dixit: Venient dies in te, et circumdabunt te inimici tui vallo, et ad terram prosternent te, et filios tuos, qui in te sunt. Et non relinquent in te lapidem super lapidem, etc. (Luc. XIX). Palam est, haec omnia impleta esse, sicut a Domino praedicta sunt. Praedixit autem Dominus quod Evangelium ejus in universo mundo praedicandum esset; quod in nomine ejus gentes baptizandae essent; quod fides ejus in mundo recipienda esset; quod in nomine ejus poenitentia et remissio peccatorum praedicanda esset; quod memoria mortis ejus in vero sacrificio celebranda et frequentanda [Col. 0633C] esset. Scriptum quippe est: Euntes docete omnes gentes, baptizantes eos in nomine Patris, et Filii, et Spiritus sancti, docentes eos servare quaecunque mandavi vobis (Matth. XXVIII). His verbis manifeste praedicitur, omnes gentes baptizandas baptismo Christi, et doctrinam evangelicam ab eis servandam, sicut eam Dominus apostolis tradidit. Scriptum est: Quid molesti estis huic mulieri? Opus bonum operata est in me. Amen dico vobis: Ubicunque praedicatum fuerit Evangelium in toto mundo, dicetur et quod haec fecit in memoriam ejus (Matth. XXVI). His verbis ostenditur, Evangelium in toto mundo praedicandum, et bonum opus mulieris in memoriam ejus praedicatione Evangelii ubique divulgandum. Haec, sicut praedicta sunt, nunc evidenter impleta videmus. [Col. 0633D] Quod fides Christi in mundo recipienda esset, ostendit ipse, dicens: Et ego si exaltatus fuero a terra, omnia traham ad meipsum (Joan. XII). Et cum turbae clamarent, sicut Lucas refert: Benedictus qui venit, rex Israel, in nomine Domini, Pharisaeis dicentibus ad illum: Magister, increpa illos; respondit: Dico vobis si tacuerint, lapides clamabunt (Luc. XIX). Hoc autem dicebat de gentibus, quae crediturae erant in eum; de quibus in Evangelio Matthaei dicit: Auferetur a vobis regnum Dei, et dabitur genti facienti fructum ejus (Matth. XXI). Quod poenitentia et remissio peccatorum in nomine ejus praedicanda esset, ostendit ipse discipulis post resurrectionem loquens, et sicut Lucas refert, dicens: Sic oportebat Christum pati, et resurgere a mortuis die tertia; et [Col. 0634A] praedicari in nomine ejus poenitentiam et remissionem peccatorum in omnes gentes (Luc. XXIV). Quod memoria mortis ejus in oblatione veri sacrificii celebriter frequentanda esset, demonstrat dicens: Hoc est corpus meum, quod pro vobis tradetur: hoc facite in meam commemorationem (I Cor. XI). Ecce haec omnia, ut a Domino praedicta sunt, sic in conspectu omnium gentium adimpleta sunt. Quae cum praedicerentur, et praedicta scriberentur, poterant adhuc impossibilia et incredibilia videri. Quis enim tunc, nisi a Deo ad hoc videndum inspiratus, credere posset, quod omnes gentes cultibus daemoniorum deditae idola sua abjicerent, quod unum Deum verum cognoscerent; quod Jesum Nazarenum crucifixum, mortuum et sepultum a mortuis resurrexisse, [Col. 0634B] et in coelum ascendisse crederent, eumque sicut verum Deum adorarent, eique sicut vero Deo servirent? Haec autem mutatio antequam fieret, tam incredibilis, et nunc postquam facta est, tam mirabilis, et tam palam omnibus conspicabilis, a quo potuit fieri, nisi ab eo, qui hoc praescivit et futurum praedixit? Quis hominum hoc facere posset? Quis daemonum, etiamsi posset, hoc facere vellet? Fides nimirum Christi regna hominum obtinuit, principatum daemonum destruxit.

Et haec quidem facta sunt, non manu, non in gladio et hasta, non in virtute bellici laboris et sudoris; sed in humilitate Christi, in mansuetudine Christi, in cruce et morte Christi, in patientia justorum, [Col. 0634C] in millibus martyrum Christum confitentium, et pro Christo morientium. Facta sunt haec, non in sapientia verbi, non in sublimitate sermonis, non in persuasibilibus humanae sapientiae verbis, non per fortia et alta hujus mundi, ut non evacuetur crux Christi; sed ad haec facienda elegit Deus stulta et infirma et ignobilia hujus mundi, ut per homines simplices confunderet mundi sapientes; per apostolos obtineret philosophos; per piscatores triumpharet imperatores.



Christus Filius Dei; signa adventus ejus.

Certissime igitur et firmissime credendum est, et constantissime confitendum quod Jesus Christus vir sanctus et propheta, etiam Filius Dei est, qui a Patre exivit, et venit in hunc mundum. Hoc enim [Col. 0634D] de se ipse dixit; nec tantum honorem mendaciter sibi usurpavit. Quis enim sic usurparet, qui sanctus et propheta esset? Fidelis ergo sermo, et omni acceptione dignus; quia Jesus Christus venit in hunc mundum, peccatores salvos facere (I Tim. I). Signa autem adventus hujus certissima sunt haec: Excaecatio, dispersio et depositio Judaeorum: vocatio et illuminatio gentium; idololatriae subversio et verae religionis institutio, qua verus Deus adoratur in spiritu et veritate, per Dominum nostrum Jesum Christum. Haec autem mutatio circa gentes commotio terrae est: de qua Psalmista dicit: Afferte Domino patriae gentium, afferte Domino gloriam et honorem, etc. (Psal. XCV). Et post pauca: Commoveatur a facie ejus universa terra: dicite in gentibus, [Col. 0635A] quia Dominus regnavit (Psal. CXV). Haec mutatio correctio orbis est, de qua subjungitur: Etenim correxit orbem, qui non commovebitur (ibid.). Signa autem adventus Christi, quae in prophe is scripta sunt, quamvis ad aliquam mirabilem mutationem circa has creaturas, montium, vallium, aquarum, arborum, animalium, aliorumque similium, pertinere videantur: mystice tamen attendenda sunt haec, et super hac commotione terrae, et correctione orbis, spiritualiter intelligenda. Consideremus hoc ex similium comparatione. In Malachia propheta Dominus loquitur, dicens: Ecce ego mittam vobis Eliam prophetam, et convertet cor patrum ad filios, etc. (Malac. IV). Et apud Lucam angelus ad Zachariam de Joanne loquitur, dicens: Multos filiorum Israel convertet ad [Col. 0635B] Dominum, ut convertat corda patrum in filios, etc.; parare Domino, plebem perfectam (Luc. I). Vides in praecursoribus primi et secundi adventus Christi, quae sit causa, quodve officium praecursionis eorum, corda videlicet convertere ad Dominum. Ex hoc intellige, hanc ipsam causam esse adventus Christi, qui in hunc mundum venit peccatores salvos facere, et per fidem et poenitentiam ad Dominum Deum ipsorum convertere. Venit autem in hunc mundum, non ut judicet mundum, sicut in novissimo die judicaturus est; sed ut salvetur mundus per ipsum. Venit tamen in hoc primo adventu salvans, et aliquo modo judicans; salvans in iis qui credunt in adventu ejus, judicans in iis qui non credunt. Causa ergo adventus ejus misericordia est et judicium. Hinc [Col. 0635C] Habacuc propheta dicit: Respondit mihi Dominus et dixit: Scribe visum, et explana eum super tabulas, ut percurrat, qui legerit eum; quia visus procul; et apparebit in finem, et non mentietur: si moram fecerit, exspecta eum, quia veniens veniet, et non tardabit. Ecce qui incredulus est, non erit recta anima ejus in semetipso; justus autem in fide sua vivet (Habac. II). Vide et considera quam manifeste propheta praedicit eos, qui non credunt in adventu Christi, non justificari, eos autem qui justificantur, ex fide vivere. Hinc ipse Dominus in Evangelio Joannes dicit: In judicium in hunc mundum veni: ut qui non vident videant, et qui vident caeci fiant (Joan. IX). Judaei, qui antea crediderunt, modo non [Col. 0635D] credunt; gentes vero, quae antea non crediderunt, modo credunt. Judicium ergo hoc est contra Judaeos, quorum gloriatio exclusa est, et contra daemonia et idola, quorum veneratio abolita est. Unde nobis Christum confitentibus exsultandum est, sicut scriptum est: Et exsultaverunt filiae Judae, propter judicia tua, Domine (Psal. XCVI). Et iterum: Tunc exsultabunt omnia ligna silvarum a facie Domini, quoniam venit judicare terram (Psal. XCV). Nobis siquidem ex gentibus vocatis, qui dudum sicut ligna silvarum fuimus, in hoc exsultandum est, et super hoc Domino confitendum quod, Judaeis excaecatis daemonibusque ejectis, per fidem illuminati sumus: per quam intelligimus, quod dii gentium daemonia; Dominus autem coelos fecit. Cognita ergo causa adventus [Col. 0636A] Christi, ex ea investigari debent signa adventus ejus, quae sunt mirabilia opera ejus: propter quae, ut ea faceret, venit; quae et veniens mirabiliter fecit. De quibus Psalmista dicit: Cantate Domino canticum novum, quia mirabilia fecit (Psal. XCVII). Dic nobis, propheta Domini, quae sunt mirabilia quae fecit Dominus? Salvavit sibi dextera ejus, et brachium sanctum ejus (ibid.). Dic adhuc manifestius: Notum fecit Dominus salutare suum; ante conspectum gentium revelavit justitiam suam. Recordatus est misericordiae suae, et veritatis suae domui Israel. Viderunt omnes fines terrae Salutare Dei nostri (ibid.). Haec sunt mirabilia, quae fecit Dominus, per quae recordatus est antiquae promissionis suae, ut eam adimpleret in tempore suo. Verbum autem [Col. 0636B] promissionis hoc est: In femine tuo benedicentur omnes gentes (Gen. XXII). Haec est autem benedictio omnium gentium in semine Abrahae, quod est Christus: per quam misertus est Dominus omnium populorum, iram primae maledictionis avertens, gratiam restituens in illuminatione per fidem in adventu Salvatoris; quem manifestavit Deus omni populo. De qua misericordia et benedictione Psalmista dicit: Deus misereatur nostri: etc. Ut cognoscamus in terra viam tuam; in omnibus gentibus Salutare tuum. Laetentur et exsultent gentes (Psal. LXVI). Hoc ergo est signum adventus Christi, testimonium omnium gentium, quo, sicut de eis prophetatum fuerat, de errore idololatriae et potestate diaboli se liberatas esse confitentur, agnoscentes Salutare [Col. 0636C] Dei, quod Deus in conspectu omnium gentium revelavit.



De Judaeorum excaecatione.

De Judaeorum excaecatione Psalmista dicit: Obscurentur oculi eorum, ne videant (Psal. LXVIII). Obscurantur autem oculi eorum circa legem, quam non intelligunt; circa tempus visitationis suae, quod non cognoscunt; circa suam caecitatem, quam non attendunt. Spiritualis quippe legis intelligentia a Judaeis ablata est. Hinc Apostolus in secunda ad Corinthios Epistola ait: Usque in hodiernum diem cum legitur Moyses, velamen est positum super cor eorum (II Cor. III). Isaias vero dicit: Erit vobis visio omnium, sicut verba libri signati, quem cum dederint [Col. 0636D] scienti litteras, dicent: lege istum. Et respondebit: Non possum, signatus est enim. Et dabitur liber nescienti litteras (Isai. XXIX). Quibus verbis manifeste ostenditur quod lex non intelligenda ab iis, quibus data est; transferenda sit ad gentes, quibus ab initio data non est. Iterum dicit: Admirationem faciam populo huic, miraculo grandi et stupendo: peribit enim sapientia a sapientibus ejus, et intellectus prudentium ejus abscondetur (ibid.). Miraculum grande et stupendum dicit, quod periit sapientia ab eis, et intellectus absconditus est ab eis. Et iterum: Nonne adhuc in modico et in brevi convertetur Libanus in Charmel, et Charmel in saltum reputabitur? Et audient surdi verba libri signati die illa: et de tenebris et caligine oculi caecorum viderunt? (Ibid.). His [Col. 0637A] verbis significat conversionem praeputii in circumcisionem, per commutationem fidei, et circumcisionis in praeputium; et gratiam legis intelligendae nobis quondam surdis et caecis indultam. Et iterum: Non modo confundetur Jacob, nec modo vultus ejus erubescet: sed, cum viderit filios suos opera manuum mearum in medio sui sanctificantes nomen meum, et sanctificabunt sanctum Jacob, et Deum Israel praedicabunt: et scient errantes spiritu intellectum, et mussitatores discent legem (Isai. XXIX). Tempus significat vocationis nostrae, in quo nunc sumus. Ecce enim nos de gentibus credentes, quondam errantes, et mussitatores, legem ad nos translatam discimus; et profitemur nos esse filios Jacob, sed spiritu, et opera Israel praedicamus; quod est rubor et confusio [Col. 0637B] eorum. Et iterum: Ubi est litteratus, ubi verba legis ponderans, ubi doctor parvulorum? (Isai. XXXIII.) Jeremias vero dicit: Populus autem meus non cognovit judicium Domini. Quomodo dicitis, sapientes nos sumus, et lex Domini nobiscum est? Vere mendacium operatus est stylus mendax Scribarum (Jer. VIII). Caecitatem Judaeorum circa tempus visitationis suae arguit Dominus, dicens ad civitatem Jerusalem: Non relinquent in te lapidem super lapidem, eo quod non cognovisti tempus visitationis tuae (Luc. XIX). Et in Evangelio Matthaei ad Pharisaeos et Sadducaeos, tentantes et rogantes, ut signum de coelo ostenderet eis, respondens, ait: Facto vespere dicitis, serenum erit, rubicundum est enim coelum; et [Col. 0637C] mane, hodie tempestas: rutilat enim triste coelum. Faciem ergo coeli dijudicare nostis; signa autem temporum non potestis scire. Generatio mala et adultera signum quaerit; et signum non dabitur ei, nisi signum Jonae prophetae (Matth. XVI). Hanc caecitatem arguit et Jeremias, cum dicit: Milvus in coelo cognovit tempus suum; turtur, et hirando, et ciconia custodierunt tempus adventus sui; populus autem meus non cognovit judicium Domini (Jer. VIII). Hoc est autem judicium, quod non cognovit, de quo, ut praedictum est, Dominus dicit: In judicium ego in hunc mundum veni, ut qui non vident, videant; et qui vident, caeci fiant (Joan. IX). Hoc autem judicium pro nobis est, et contra Judaeos. Rationem autem hujus judicii, in quantum contra Judaeos est, Apostolus in [Col. 0637D] Epistola ad Romanos edisserit: Gentes quae non sectabantur justitiam, apprehenderunt justitiam; justitiam autem quae ex fide est. Israel vero sectando legem justitiae, in legem justitiae non pervenit. Quare? Quia non ex fide, sed quasi ex operibus. Offenderunt enim in lapidem offensionis (Rom. IX). Et infra: Aemulationem Dei habent, sed non secundum scientiam. Ignorantes enim Dei justitiam, et suam quaerentes statuere, justitiae Dei non sunt subjecti. Finis enim legis Christus ad justitiam omni credenti (Rom. X). In Christum igitur offendentes, et suam justitiam constituere volentes, ut non solum justi viderentur, sed et auctores justitiae haberentur, justo Dei judicio excaecati sunt, et judicium Domini non cognoscunt, tanto caeciores, quanto suam caecitatem [Col. 0638A] minus intelligunt, quam si intelligerent, peccatum non haberent. Unde cum Dominus dixisset: In judicium veni in mundum; ut qui non vident videant, et qui vident caeci fiant; audientibus Pharisaeis, et dicentibus: Nunquid et nos caeci sumus; respondit: Si caeci essetis, non haberetis peccatum: nunc autem quia dicitis, videmus, peccatum vestrum manet (Joan. IX). Non est ambigendum, quod verum sit, quod Veritas dicit. Si enim suo judicio caeci essent, et caecitatem suam humiliter confiterentur, illuminatorem quaererent, et peccatum caecitatis deinceps non haberent. Sed ideo manet peccatum eorum, quia, cum caeci essent, se videre dicebant. Propter quod peccatum in toto orbe dispersi sunt; et de pristina dignitate, quam perdiderunt, cum magno [Col. 0638B] confusionis suae opprobrio depositi. De quorum dispersione et depositione Psalmista dicit: Deus ostendit mihi super inimicos meos, ne occidas eos: nequando obliviscantur populi mei. Disperge illos in virtute tua, et depone eos, protector meus, Domine (Psal. LVIII). Ergo dejecti sunt in nationibus, et dispersi sunt in regionibus. Perdiderunt terram sanctam et civitatem sanctam Jerusalem, locum suae habitationis. Perdiderunt altare, et templum, locum sacrificii et orationis. Perdiderunt unctionem regni et sacerdotii. Denique perdiderunt et legem, quam in testimonium contra se portant, et non servant. Verumtamen nobis eam servant, ut nobis servando serviant, ut sciamus et per eos, quia lex a [Col. 0638C] Deo data est, in qua gratia testificata est, quae in Christo nobis data est.



De vocatione gentium, et idololatriae subversione.

De gentium vocatione, simul et Judaeorum abjectione, prophetavit Moyses, dicens: Ipsi me provocaverunt in eo, qui non erat Deus, et irritaverunt in vanitatibus suis. Et ego provocabo eos in eo, qui non est populus: et in gente stulta irritabo illos (Deut. XXXII). Non populum autem et gentem stultam dicit multitudinem gentium quondam idololatriae deditam: quam Deus vocavit per gratiam suam, spretis Judaeis, a quibus et ipse spretus est. Isaias vero de illuminatione gentium dicit: Populus qui ambulabat in tenebris, vidit lucem magnam (Isai. IX). Et iterum: Parum est, ut sis mihi servus ad suscitandas tribus [Col. 0638D] Jacob, et faeces Israel convertendas. Ecce dedi te in lucem gentium; ut sis salus mea usque ad extremum terrae (Isai. XLIX). Et iterum: Quaesierunt me, qui ante non interrogabant: invenerunt qui non quaesierunt me. Dixi: Ecce ego, ecce ego, ad gentem, quae non invocavit nomen meum (Isai. LXV). Et iterum: Mittam ex eis qui salvati fuerint ad gentes, in mare, in Africam, in Libiam, tendentes sagittam: in Italiam et Graeciam, ad insulas longe: ad eos qui non andierunt de me, et non viderunt gloriam meam. Et annuntiabunt gloriam meam gentibus (Isai. LXVI). De idololatriae subversione, et idolorum projectione, scribit Isaias dicens: In illa die idola penitus conterentur (Isai. II). Et iterum: In die illa projiciet homo idola argenti sui, et simulacra auri sui, quae [Col. 0639A] fecerat sibi (Isai. II). Et iterum: In die illa inclinabitur homo ad factorem suum, et oculi ejus ad sanctum Israel respicient: et non inclinabitur ad altaria, quae fecerunt manus ejus, et quae operati sunt digiti ejus: non respicient lucos et delubra (Isai. XVII). Et iterum: Ecce Dominus ascendet super nubem levem, et ingredietur Aegyptum; et movebuntur simulacra Aegypti a facie ejus (Isai. XIX). Et Psalmista dicit: Confundantur omnes qui adorant sculptibilia, et qui gloriantur in simulacris suis (Psal. XCVI).



De novae legis institutione.

De institutione Christianae religionis, qua Deus adoratur, non in carnalibus legis observantiis, sed in spiritu et veritate, scribit Jeremias ex persona Domini: Dabo legem meam in visceribus eorum, et [Col. 0639B] in corde eorum scribam eam, et ero eis in Deum, et ipsi erunt mihi in populum. Et non docebit unusquisque vir proximum suum, et vir fratrem suum, dicens: Cognosce Dominum. Omnes enim scient me a minimo usque ad magnum dicit Dominus (Jer. XXXI). Et de abolitione carnalium sacrificiorum idem dicet ex persona Domini: Ut quid mihi thus de Saba affertis, et calamum suave olentem de terra longinqua? (Jer. VI.) Holocausta vestra non sunt accepta; et victimae vestrae non placent mihi (Isai. LVI). Ezechiel vero dicit: Dabo vobis cor novum, et spiritum novum ponam in medio vestri; et faciam, ut in praeceptis meis ambuletis (Ezech. XXXVI). Isaias vero ex persona Domini dicit: Ad quem respiciam, nisi ad pauperculum, et contritum spiritu, et trementem [Col. 0639C] sermones meos? Qui immolat bovem, quasi qui interficit virum; qui mactat pecus, quasi qui excerebrat canem; qui offert oblationem, quasi qui sanguinem suillum offerat; qui recordatur thuris quasi qui benedicit idolo (Isai. LXVI). Quibus verbis ostendit Deus humilitatem et contritionem spiritus, et timorem sanctum, hoc est puritatem cordis sibi placere; non carnalia Judaeorum sacrificia, quae sibi accepta non sunt.

Haec, et alia quamplurima de excaecatione Judaeorum, et illuminatione Gentium, de abolitione veterum, et institutione novorum, in lege, et [Col. 0640A] prophetis, et psalmis, tam manifeste scripta sunt, ut a Judaeis nullatenus negari, nullatenus possent ignorari, nisi malitia cor eorum mirabiliter et miserabiliter excaecasset. Veritas instillatur auribus eorum, et non audiunt; veritas ingeritur oculis eorum, et non attendunt; legem Dei, sicut caeci, lucernam portant in manu, et viam nesciunt. O Judaee impie, invide, quid gloriae Dei invides, et saluti gentium? An Judaeorum Deus tantum? Nonne et gentium? An a solis Judaeis adorandus est Deus? Nonne scriptum est: Reminiscentur et convertentur ad Dominum universi fines terrae: et adorabunt in conspectu ejus universae familiae gentium (Psal. XXI)? Nonne scriptum est: Omnes gentes quascunque fecisti, venient et adorabunt coram te, Domine, et [Col. 0640B] glorificabunt nomen tuum? (Psal. LXXXV.) Quid Dei misericordiam Deique cultum intra unius gentis et unius loci angustias concludis? An non licet gentibus Deum invocare? Liceat eis, quod Isaias praedixit: In illa die erit radix Jesse, qui stat in signum populorum, ipsum gentes deprecabuntur. (Isai. III). Et Joel propheta dicit: Omnis qui invocaverit nomen Domini, salvus erit (Joel. II). Testis est Isaias, quod domus orationis communis est et gentibus. Dicit enim ex persona Domini: Domus mea domus orationis vocabitur cunctis gentibus (Isai. LVI). An non est altare Domini in Jerusalem? Isaias dicit: In illa die erit altare Domini in medio terrae Aegypti, et titulus Domini juxta terminum [Col. 0640C] ejus, erit in signum et in testimonium Domino exercituum in terra Aegypti (Isai. XIX). Ergo cultus Dei et misericordia Dei communis est et gentibus. Conclusit enim Deus omnia in infidelitate, ut omnium misereatur. Omnes peccaverunt et egent gloria Dei. At impletum est in Judaeis, quod Jeremias dicit: Haec est gens, quae non audivit vocem Domini Dei sui, nec recepit disciplinam. Periit fides, et ablata est de ore eorum (Jer. VII). Fides autem de ore eorum ablata nobis data est, ut credamus et confiteamur, quia Dominus Jesus Christus in gloria est Dei Patris.




[Col. 0641]
BALDUINI CANTUARIENSIS EPISCOPI LIBER DE SACRAMENTO ALTARIS SEU EPISTOLA AD BARTHOLOMEUM OXONIENSEM EPISCOPUM.

[Col. 0641A] Amantissimo domino et Patri. B., Dei gratia Oxoniensi episcopo, frater BALDUINUS Fordensis monasterii servus, aeternam in Domino salutem.

Reverenda nomina magistri, domini et Patris, singula jus suum in me vindicant tibi: et multiplici necessitate obediendi pene praeripiunt me mihi, ut meus non sim, sed tuus; cui post Deum debeo id omne quod sum, et quod possum. Verum in ipsa obediendi necessitate libera est voluntas mea a necessitate, cum necessitas cedat voluntati, non voluntas necessitati. Ex voluntate enim est necessarium, quod non est necessitate voluntarium. Haec enim libertas restituit me mihi, ut meus sim, licet tuus; et plus meus, quam tuus: plus enim compos [Col. 0641B] voti mei, cum tuae obedio voluntati. Timor enim et amor, et ex utroque mista reverentia, jampridem obtinuerunt cor meum, ut deliberatum haberem, non negare, quod velles; non recusare, quod injungeres. Verumtamen cum auctoritas tua me premeret, et charitas urgeret, ut de inaestimabili sacrificio veritatis aliqua scribenda dictarem, et dictata scriberem, ad aedificationem fidei profutura; in disceptatione cogitationum mearum ita mente divisus sum, ut timens non obedire, multo magis timerem et obedire. Utrinque enim certi periculi metus me arctabat; sed quod magis mihi periculosum, hoc et mihi magis miraculosum. Res enim magna est, et longe supra me, et quomodo potero ad eam? [Col. 0641C] Profundum sacramentum sacro velamine rectum, ineffabile, incogitabile, incomprehensibile! Quis ego sum, ut casto et puro sermone, sicut oportet, decet, et expedit, eloqui sufficiam? Nam ad tantae profunditatis caliginem sensus non admittitur, ratio hebetatur, intellectus obstupescit, mens in suis conatibus se non expedit, et sermo deficit. Supra omnem sensum, rationem, et intelligentiam; supra linguas hominum et angelorum est hoc inscrutabile secretum: linguae autem facilis est lapsus, et erumpentis sermonis levis excursus. Res autem impossibilitati proxima est, omnia verba diligenti cautela [Col. 0642A] observare, et omnes sermones in statera judicii librare, ut nihil exeat in circumspectum, nihil suspectum. Unus autem sermo in re tam sancta incaute prolatus, vel non pure intellectus, citra errorem non nunquam ingerit suspicionem erroris. Pro quo periculo vitando, cum vera excusatione et crebra dilatione apud dilectionem tuam agerem, ne in sententia perseverares, te immobilem expertus et perseverantia tua victus, ne obedientiae deessem et charitatem tuam laederem; tandem sicut qui periculum periculo declinat, timori cessi contra timorem. Non enim mihi liberum fuit, pertinaciter nolle, quod tantopere voluisti. Confisus ergo de adjutorio Dei, quod invitus suscipio, non indevotus tamen attentare curabo: et quod necessitas [Col. 0642B] imponit, devotio utcunque consummabit. Possunt quippe coacta initia nonnunquam spontaneos habere processus. Nam et equi flagellis adacti, saepe cum currere coeperint, fervent desiderio currendi; et parvuli studiis literarum non sponte addicti, cum profecerint, flagrant amore discendi. Et ego quidem ad propositum ferveo, sed non sufficio. Velle enim adjacet mihi, perficere autem non invenio. Sed insufficientia mea, quaeso, adjuvetur oratione tua, et praeveniatur benedictione tua, et benevolentia tua, sicut confido, contenta sit mediocritate mea. Si non sufficio aequare quod speras, et implere quod desideras, prosit mihi ad veniam, revereri quod imperas. Vale.



Quis sit ordo.
[Col. 0642C]

Magnum et profundum novi verique mysterium sacrificii, nec humanae rationis conjecturis fideliter aestimari, nec persuasibilibus humanae sapientiae verbis digne sustinet explicari. Sed institutionem hujus sacramenti, et causam, veritatem, virtutem, dignitatem quoque et figurarum significationem ex ipsius Dei verbis et eorum, in quibus locutus est Deus, secundum ea quae utriusque Testamenti sacrosancta prodit auctoritas, pia inquisitione investigare oportet, ut conscientia fidei non recedat a linea veritatis, et oris confessio omni careat [Col. 0643A] suspicione falsitatis. Ordinem autem inquisitionis, manifestandae veritati hunc magis congruere existimo, si veritas Novi Testamenti, quae dignitate prior est, figurae legis praeponatur, ut ordinetur Testamentum novae gratiae super sacrificia, et, lumine veritatis praeradiante, tenebrae figurarum rarescant, et facilius liquidiusque clarescant, juxta quod scriptum est: »Quoniam tu illuminas lucernam meam, Domine, Deus meus illumina tenebras meas (Psal. XVII).« Nam nova veteribus nonnunquam praeponenda esse insinuat, qui dicit: »Omnis scriba doctus in regno coelorum similis est homini Patri familias, qui profert de thesauro suo nova et vetera (Matth. XIII).« Et vox sponsae concordat dicentis: »Omnia poma nova et vetera servavi tibi (Cant. VII).« Primo [Col. 0643B] igitur considerandum est, prout ille dederit, qui suggerit omnem veritatem, quomodo in nova vetera sint translata; deinde quomodo veritas novae gratiae in pane et vino nobis sit exhibita; postremo quomodo in agno et manna eadem veritas olim sit praefigurata. Hoc siquidem ordine servato, manifestius videbitur imago in veritate, quam olim veritas in imagine. Et qui dixit de tenebris splendescere lucem, faciat et ipsas tenebras splendescere per lucem, sicut scriptum est: »Nox sicut dies illuminabitur (Psal. CXXXVIII).« Scio equidem, quod ad hoc non est sermo in lingua mea, sed sicut Apostolus ait: »Fiduciam talem habemus ad Deum, non quod sufficientes simus cogitare aliquid [Col. 0643C] a nobis, quasi ex nobis; sed sufficientia nostra ex Deo est (II Cor. III).«



Quae in Veteri Testamento contineantur.

Juxta Apostoli testimonium, qui secundum legem offerunt munera, exemplari et umbrae deserviunt coelestium. Christus autem »melioris testamenti mediator est, quod in melioribus repromissionibus sancitum est (Hebr. VIII).« Cujus testamenti consummatio ab eodem Apostolo demonstratur, sumpto de Jeremiae prophetia testimonio: »Ecce dies veniunt, dicit Dominus, et feriam domui Israel et domui Juda foedus novum; non secundum pactum quod pepigi cum patribus eorum, in die qua apprehendi manum eorum, ut educerem eos de terra Aegypti (Jer. XXXI).« In veteri Testamento quatuor [Col. 0643D] principaliter consideranda sunt; promissa, judicia, praecepta, sacramenta. Haec quatuor, quia imperfecta erant, et minus habentia, per novum Testamentum mutari oportuit, aut perfici. De mutatione promissionum primo dicendum videtur.



De mutatione promissionum.

In novo Testamento scriptum est: »Beati pauperes spiritu, quoniam ipsorum est regnum coelorum (Matth. V).« In veteri Testamento dicitur: »Dedit illis regiones gentium, et labores eorum possederunt (Psal. IV).« Ibi in distributione agrorum, in abundantia frumenti et vini et olei, in affluentia et gloria bonorum temporalium, in rore coeli et in pinguedine terrae, merces divini cultus constitui videtur; hic vero, in novo scilicet Testamento, [Col. 0644A] non jam terrena substantia vel gloria, sed aeterna haereditas repromittitur, non divitibus quidem, sed pauperibus. Christo enim paupere, pauperes evangelizantur, qui de divitibus suam profert sententiam, dicens: »Facilius est camelum per foramen acus transire, quam divitem in regnum coelorum intrare (Matth. XIX).« Quae tunc ergo promittebantur, nunc contemnenda indicantur; quia melioribus repromissionibus sancitum est novum Testamentum. In illis tamen promissionibus quae antiquis factae sunt, bona aeterna, quae nunc repromittuntur, figurata sunt. Omnia enim in figura contingebant illis; et cuncta quae illis data sunt vel promissa, in signum erant meliorum promissionum, quibus sancitum est novum Testamentum. Sic [Col. 0644B] cum puer parvulus filius cujuspiam praedivitis et potentis in haereditatem patris defuncti inducitur; in signum possessionis aut vestiturae, aliquis pulcherrimus ramus de arbore cum pomorum fructibus dari potest; et si detur, ille quia adhuc sapit ut parvulus, et cogitat ut parvulus, praesenti pulchritudini pomorum, et voluptati gestiens aggratulatur et arridet; quanta vero sit possessionum facultas, et accepti honoris dignitas, aetas indiscreta cogitare non novit. Rudi itaque adhuc populo Israel, et coelestium promissionum insueto ab idolorum cultura paulatim retrahendo temporalia bona et promissa sunt et data, ut ex rebus sibi per experientiam notis haberent aliquam consolationem; [Col. 0644C] et qui nequibant capere coelestia, a Deo potius quam ab idolis desiderarent et peterent terrena. Ita Deus consultum esse voluit infirmis de populo suo. Perfectiores autem qui tunc temporis erant, prae desiderio coelestium bona temporalia contemnenda ducebant; et in promissionibus Dei aliquid inaestimabile cogitabant, »quod oculus non vidit, nec auris audivit, nec in cor hominis ascendit (I Cor. II).« Ex quibus unus quasi omnium justorum suspiria de imo sui cordis trahens, ait: Ecce, »quid mihi est in coelo, et a te quid volui super terram?« (Psal. LXXII.) Quibus autem dictae erant promissiones, omnes defuncti sunt, non acceptis repromissionibus, sed a longe eas aspicientes et salutantes, et confitentes, quia peregrini et hospites [Col. 0644D] sunt super terram (Hebr. XI). Qui dicunt haec, significant se patriam inquirere. Et siquidem illius meminissent de qua exierant, habebant utique tempus revertendi. Nunc autem meliorem appetunt Jerusalem coelestem. Merces itaque divini cultus, fidei scilicet et obedientiae praemium, non est hujus temporis, sed, »cum dederit dilectis suis somnum, ecce haereditas Domini (Psal. CXXVI).« Finis autem promissionum Christus est, in quo omnes promissiones Dei consummabuntur, omnisque spes et exspectatio et desideria justorum complebuntur.



De mutatione judiciorum.

Sicut de promissionibus, sic et de judiciis sentiendum est. In novo enim Testamento scriptum est: »Qui mala egerint, ibunt in ignem aeternum (Joan. [Col. 0645A] V).« In veteri autem Testamento temporales poenae transgressoribus constituuntur, sed in illis aeterna poena figuratur. Et sicut novae promissiones incomparabiliter meliores sperantur quam veteres, sic terribiles novi Testamenti comminationes longe longeque graviores credendae sunt, super omnia judicia poenarum, quae in priori Testamento intentantur.



De mutatione praeceptorum vel superadditione.

Mutatis promissionibus in melius, justum fuit obedientiam augeri, ut aucta mercede divini cultus, pensum quoque divinae servitutis augeretur. Obedientia autem in praeceptis est, et honor divini cultus in observantia mandatorum Dei consistit. Erant autem in lege Moysi quaedam praecepta moralia, ut: [Col. 0645B] »Honora patrem tuum, et matrem tuam: Non occides. Non facies furtum. Non falsum testimonium dices (Exod. XX);« et caetera hujusmodi, quae morum simplicitatem et formam honestatis praescribunt. Haec in Novo Testamento mutata non sunt, sed aucta. Nonnulla enim quae perfectioni deerant sunt superaddita. Lex enim neminem adduxit ad perfectum. Alia vero erant mystica ad ritus sacrificiorum et solemnitatem caeremoniarum pertinentia, quae coelestium sacramentorum mysteria suo tempore propalanda typis figurarum adumbrabant, et per mysticam significationem spiritualis intelligentiae gratiam interius absconditam et clausam continebant. Caeremonialia autem, quae umbrae futurorum serviebant, a suo statu translata sunt ut a modo non [Col. 0645C] cognoscamus litteraturam, sed introeamus in potentias Domini; et moriente littera ne occidat, spiritu viventes spiritu et ambulemus: nec jam in carnalibus et figuralibus observantiis colendus est Deus, sed adorandus in spiritu et veritate. Tales enim quaerit, qui adorent eum in spiritu et veritate.



De mutatione sacramentorum.

Sacramenta veteris Testamenti quamdam sanctificationem in se continebant, et majoris sanctificationis significationem, significante Spiritu sancto, nondum propalatam esse sanctorum viam. Non poterant illa juxta conscientiam perfectum facere servientem. Solummodo in cibis et potibus, et variis baptismatibus, et justificationibus carnis usque ad [Col. 0645D] tempus correctionis impositis, sanctificationem sic continebant, ut perfectio eis deesset. Mysticam significationem sic habebant, ut plena veritas nondum adesset. Oportuit ergo talia sacramenta institui, quae plene et perfecte sanctificarent, et significationis veritatem praesentem in se haberent; ne sanctificationi deesset plenitudo gratiae, vel significationi exhibitio veritatis. Mutatis igitur promissis, et judiciis, et praeceptis, et sacramentis, oportuit legem mutari novumque Testamentum consummari in plenitudine formae, et exhibitione veritatis novis promissis et judiciis, novis praeceptis et sacramentis.



Quod Christus finis sit promissorum.

In promissionibus legis amor suggeritur, in judiciis [Col. 0646A] timor incutitur, in praeceptis obedientia requiritur, in sacramentis gratia occultatur, et in his omnibus Christus figuratur. Christus enim amor noster est, promissor ipse, et promissio nostra. Christus timor noster est, legifer noster, et judex noster. Christus forma est obedientiae, et mandatum Patris, quod nobis mandavit audiendum, suscipiendum, diligendum. In illo enim mandavit benedictionem et vitam. Hinc ipse ait: »Qui misit me Pater, ipse mihi mandatum dedit, quid dicam, et quid loquar: scio quia mandata ejus vita aeterna est (Joan. XII).« Hic ipse Christus misericordia nostra est, in quo omnis gratia viae et veritatis, et omnis spes vitae et virtutis. Deus enim nos gratificavit in dilecto Filio suo, omnisque gratia in sacramentis abscondita ab [Col. 0646B] ipso revelatur, et ab ipso datur, qui virtus est sacramentorum, et sanctificatio eorum. Lex enim per Moysen data est, gratia et veritas per Jesum Christum; sed gratia a lege testificata est, quae per gratiam mutata est, secundum statum hominis per gratiam demutati.



De mutatione legis

Sicut homo constat ex carne et anima, ita lex consistit in littera et spiritu. Homo autem adhuc sine lege carnalis erat, venundatus sub peccato, superstitioni deditus, et verae religionis ignarus. Lege accepta ad veram religionem coepit institui: et sicut ordo correctionis exigebat, jussus est Deo offerre, quae prius consueverat idolis immolare, ut Dei injuriam verteret in honorem, suoque judicio [Col. 0646C] rectissime se damnaret, dum reprobaret, quod antea probarat, errorem suum ipsa mutatione confessus. At qui ante legem acceptam fidem unius Dei habebant, et idolis non immolabant, hi si post legem supererant, auctoritate legis confirmari poterant, in eo quod coeperant perseverare. Procurabat nempe lex, non idolis, sed vero Deo carnales hostias offerri, donec unum sacrificium verum omnibus sacrificiis non solum Judaeorum, sed etiam gentium, finem imponeret. Apud omnes nempe gentes consuetudinis erat Deo suo hostias offerre. Mos autem sacrificandi longe ante legem initium sumens, sive naturae instinctu, sive divina inspiratione, sive parentum traditione, sive ex aliorum exemplo et aliorum [Col. 0646D] imitatione, ita invaluit, ut omnis religio, omnisque superstitio persuasum haberet sacrificiis Deum posse placari, fixumque teneret hostiarum morte et effusione sanguinis preces exaudiri, et scelera posse facilius expiari. Exstant innumerabiles ipsorum etiam gentilium libri, qui praecipuam spem suae liberationis, et votivae exauditionis in sacrificandi religione apud gentes constitutam fuisse manifestissime declarant. Unde vero haec opinio incesserit, vel quomodo undecunque incipiens, usque ad religionem omnium et Judaeorum et gentium processerit, non est promptum edicere. Verum res diligentius considerata vehementem adducit admirationem et stuporem, Deo mirabiliter dispensante, ut communis opinio omnium hominum spem suae [Col. 0647A] salutis in sacrificandi religione constituentium futurae dispensationi serviret, valitura postmodum ad fidem omnium morte unius hostiae de morte liberandorum, homini in melius mutando. Data est lex, et ipsa in melius mutanda, quae carnali homini sic contemperata est et conformata, ut infirmitati ejus condescenderet, et quasi cum infirmo infirmaretur. Homo enim secundum carnem ambulans, quasi tantum caro erat, carnalia sapiens, et ea quae spiritus sunt ignorans. Per legem autem deducendus erat de carnali sensu et carnali affectu ad spiritualem sensum et spiritualem affectum, ut qui caro erat desineret esse caro, et spiritualiter Deo adhaerens, unus spiritus esset. Haec in utero hominis de carne in spiritum figurata est, in mutatione legis [Col. 0647B] de littera in spiritum. In littera autem, hoc est in carnalibus observantiis ad litteram pertinentibus, contemperata est lex infirma homini infirmo. Sed cum de infirmitate sua convalesceret homo, mutata est lex in melius, cum proficiente proficiens, et de imo ad altiora conscendens, sicut scriptum est. »Cum elevarentur animalia de terra, elevabantur pariter et rotae (Ezech. I).«



De mystica significatione legalis hostiae.

Mystica legis significatio in carnalibus sacrificiis tria principaliter figurabat, hominis culpam, et pro culpa poenam, et liberationis gratiam. In carnalibus enim sacrificiis demonstratus est homo sibi, qualis [Col. 0647C] esset per peccatum, et quali poena dignus propter peccatum. Nam cum per inobedientiae culpam esset reus mortis, et per Dei sententiam morti addictus, et ideo debitor mortis, per legem tamen non est admonitus seipsum occidere, non pensionem propriae mortis quamvis debitam exsolvere, sed jussus est homo quasi pretium redemptionis suae offerre. Digne aestimatus est sicut oves occisionis, quia per insipientiam pecudi similis erat, et morte dignus magis quam pecus, quod pro ipso occidebatur. Videsne homo, qui ad imaginem et similitudinem Dei factus es, quantum depretiatus es, quam vilis factus es? Si ad indignitatem, in quam a facie oculorum Dei projectus es, respicias, quasi digna aestimatio, justumque pretium tuum est hircus vel aries, vel aliud [Col. 0647D] animal, dummodo mundum sit. In hoc enim modicum quid honoris tibi forte delatum est, quod mundum animal juberis offerre; an magis et hoc ad tuam confusionem pertinet, quod animal pro te oblatum dicitur mundum, cum sis ipse immundus? Nam per sacrificium ideo purgari indiges, quia immundus es. Quod si ad pristinam dignitatem primae conditionis tuae respicias, non jam erit pretium tuum hircus vel aries, quibus per insipientiam assimilatus es, ex quo primum deformatus es; sed unigenitus Filius Dei, per quem Dei imago in te formata est; ipse enim erit pretium tuum, cujus sanguine redimendus es, ut reformetur in te imago Dei per eumdem Filium, qui est imago Dei invisibilis. In pecudibus ergo insipientibus hominis vice oblatis, et [Col. 0648A] quasi morte vicaria pro homine mactatis, demonstratus est homo sibi, qualis esset per culpam, et quia morte dignus propter culpam. Ibi enim poterat homo, si tamen homo esset, et omnino pecus non esset, admoneri dejectionis et mortalis conditionis suae, ut corde inflammato et renibus commutatis per poenitentiam compunctus ad Deum rediret, et nunquam discedens cum Deo semper esset, dicens: »Inflammatum est cor meum, et renes mei commutati sunt; ad nihilum redactus sum et nescivi. Ut pecus factus sum apud te, et ego semper tecum (Psal. LXXII).« Quod autem secundum aliam translationem usitatius dicitur, »Ut jumentum factus sum apud te (ibid.),« illi loco psalmi consonat, ubi scriptum est: »Homo cum in honore esset, non [Col. 0648B] intellexit; comparatus est jumentis insipientibus, et similis factus est illis (Psal. XLVIII).« Non solum autem ad cognitionem conditionis suae erudiri poterat homo in mactatis pro se hostiis, sed et forma poenitentiae et emendatio vitae ei latenter insinuata est, et de morte animalium, et natura eorum, quaedam similitudo spiritualis vitae, vel spiritualis mortis ei intimata est. Mortis quidem, ut in se mactaret veterem vitam, ne deinceps esset lascivus et petulans ut hircus, non detrectans jugum obedientiae ut taurus cervicosus, non cornibus elationis armatus ut aries; quia Deus cornua peccatorum confringit: non denique carnalis esset, aut animalis, sed spiritualis spiritualiter omnia examinans, et nihil pecuale in se habens, sed omnem irrationabilem [Col. 0648C] sensum et bestialem affectum in semetipso mortificando mactans. Exemplum quoque spiritualis vitae de natura animalium homini proponebatur, ut per discretionem ungulam finderet, sciens quid sit inter dextram et sinistram, quid liceat, quid deceat, quid expediat, et per devotionem et custodiam mandatorum Dei semper ruminaret quasi cibum suum legem Dei sui, et in moribus suis componendis, de simplicitate et mansuetudine, calore et patientia animalium, formaretur ad similium in se studia virtutum. Sic sic post peccatum subdidit Deus hominem magisterio brutorum animalium ad verecundiam ejus, ut quasi in schola nescientium ordinem vitae addiscat homo vitam componere, et mores ordinare. [Col. 0648D] Hinc ad scholam formicae mittitur homo ad discendam sapientiam, apud Salomonem dicentem: »Vade, piger, ad formicam, et considera vias ejus, et disce sapientiam« etc. (Prov. VI.) Sic sic hominem humiliavit Deus, qui est ante saecula. Ab initio quidem gloria et honore coronavit eum, et constituit eum super opera manuum suarum. Omnia subjecit sub pedibus ejus, oves et boves universas, insuper et pecora campi (Psal. VIII). Nunc autem perfudit eum confusione, et qui paulominus minoratus est ab angelis, nunc pecoribus campi inferior invenitur. Jubetur homo pro se agnum immolare, ad figurandam gratiam liberationis, et misericordiam liberatoris, qui per mortem hominem a culpa et morte liberaret. Hominis enim insipientia, id est [Col. 0649A] culpa, causa mortis est. In eo autem quod agnus jussus est non solum mactari, sed et manducari, praemonstrabatur, quod Christus seipsum daturus esset nobis et in pretium et in cibum. Quomodo se in cibum dederit, tum ex verbis quatuor Evangeliorum, tum etiam ex verbis Apostoli nobis considerandum est, incipientibus, ut ordo exigit, a verbis Matthaei evangelistae, qui de institutione novi sacrificii ita scribit:

Ex Evangelio Matthaei: »Coenantibus autem eis, accepit Jesus panem, et benedixit, ac fregit, deditque discipulis suis, et ait: Accipite et comedite; Hoc est corpus meum. Et accipiens calicem, gratias egit, et dedit illis, dicens: Bibite ex hoc omnes. Hic est enim sanguis meus novi testamenti, qui pro [Col. 0649B] multis effundetur in remissionem peccatorum. Dico autem vobis: Non bibam amodo de hoc genimine vitis, usque in diem illum, cum illud bibam vobiscum novum in regno Patris mei (Matth. XXVI).«



De veteribus projiciendis.

Dominus noster Jesus Christus pridie quam pateretur, vetus et mysticum pascha cum discipulis suis rite consummavit, legalibus institutis terminum ponens, et quae tunc erant finienda, et extunc projicienda, ad finem suum cum honore deducens. Cessare sane oportuit, quae ad plenam emendationem per se sufficere non valebant ut radiante gratia et aeterna redemptione inventa, unoque vero sacrificio pro multis his figuralibus introducto, cederet numerositas [Col. 0649C] unitati, figura veritati, umbra luci, vetustasque novitati. Novis enim supervenientibus, vetera erant projicienda, et vetustissima veterum comedenda, ut panem angelorum manducaret homo, sicut a diebus antiquis in dulcedine sua paravit pauperi Deus



Quae sunt vetustissima veterum.

Vetera sunt Veteris Testamenti sacrificia, quae lex Moysi jubet offerri, qualia obtulit Aaron et filii ejus; qui pro peccatis hominum consueverunt jugulare filios arietum, et fundere sanguinem hircorum et vitulorum. Vetustissima veterum sunt, quae obtulit Melchisedech, figurans sacerdotium Christi; de quo Deus Pater juravit, dicens: »Tu es sacerdos in [Col. 0649D] aeternum (Psal. CIX)« Erat autem Melchisedech sacerdos Dei Altissimi, et rex Salem, qui obviavit Abrahae regresso a caede regum et »proferens panem et vinum, benedixit ei et ait: Benedictus Abraham Deo Altissimo, qui creavit coelum et terram, et dedit ei decimas ex omnibus (Gen. XIV).« In lectione autem Genesis subito inducitur Melchisedech quasi sine patre et sine matre, nec initium dierum, nec finem vitae habens, qui interpretatur rex justitiae. et dictus est rex Salem, quod est rex pacis. Ex Epistola ad Hebraeos, Apostolo interpretante, manifeste apparet, haec omnia Christo convenire; qui est rex justitiae et rex pacis, sicut de eo scriptum est: »Orietur in diebus ejus justitia et abundantia pacis (Psal. LXXI).« Qui de patre natus est sine matre, [Col. 0650A] et de matre natus est sine patre; qui est principium et finis, sine initio dierum et fine.



De ritu sacrificandi

Ea quae obtulit Melchisedech, panis scilicet et vinum, sacramenta fuerunt sacramentorum Christi: et hunc ritum sacrificandi, scilicet in pane et vino, frequentat Ecclesia, Christo ita instituente, qui est sacerdos in aeternum secundum ordinem Melchisedech. Et licet salutaris hostia in sacrificio patriarchae Abrahae, et in caeteris aliorum justorum sacrificiis praefigurata sit; forma tamen veri sacrificii, quam Christus voluit in Ecclesia observari, manifestius expressa est in sacrificio Melchisedech panem et vinum proferentis. Si cui vero videtur Melchisedech panem et vinum protulisse in refectionem [Col. 0650B] Abrahae et suorum, et non Deo obtulisse in sacrificium, sciat in canone post commemorata munera pueri Abel, et sacrificium patriarchae Abrahae commemorari etiam, quod obtulit Melchisedech, sanctum sacrificium, immaculatam hostiam. Hoc idem et lectio etiam Genesis manifeste declarat. Cum enim inducitur Melchisedech rex Salem, proferens panem et vinum, statim subjungitur: »Erat enim sacerdos Dei Altissimi (Gen. XIV).« In refectionem quidem potuit ista proferre, etsi sacerdos non esset; sed sacrificandi ratio demonstrata est, et benedicendi, cum sacerdos esse dicatur; ad cujus officium pertineat sacrificare, et benedicere, et decimas accipere.



Probatio ex verbis Ambrosii.
[Col. 0650C]

Quod superius dictum est, per vetustissima veterum ea intelligi, quae obtulit Melchisedech, ex verbis sancti Ambrosii (cap. 8) probari potest, qui in tractatu De mysteriis, ita ait: »Antiquiora sunt sacramenta Ecclesiae, quam Synagogae. Synagoga enim ex lege Moysi principium sumpsit, Abraham vero longe antiquior, qui devictis hostibus et nepote proprio recepto, cum potiretur victoria, tunc illi occurrit Melchisedech, et protulit ea quae Abraham veneratus accepit.« In his verbis Ambrosii ista diligenter notanda sunt; et quod Abraham veneratus sit ea, tanquam sancta, quae protulit Melchisedech: quod Synagoga principium sumpsit a lege Moysi; et quod antiquiora sunt sacramenta Ecclesiae, quam Synagogae: [Col. 0650D] cum anterior fuerit Abraham, qui prolata accepit a Melchisedech. Ecclesiam item antiquiorem esse constat, quam Synagogam, cum a primo justo coeperit. Ea vero quae obtulit Melchisedech, vetustissima veterum possunt dici, comparata sacrificiis Synagogae, quae coepit a lege Moysi. Verumtamen non ita absolute vetustissima veterum possunt dici, quasi nulla munera vel sacrificia praecesserint antiquiora, cum de Abel Scriptura sic dicat: »Abel quoque obtulit de primogenitis gregis sui, et de adipibus eorum (Gen. IV).« De Noe scriptum est: »Aedificavit autem Noe altare Domino, et tollens de cunctis pecoribus et volucribus mundis, obtulit super altare Domino holocaustum; odoratusque est Dominus odorem suavitatis (Gen. VIII).« Ex praedictis [Col. 0651A] apparet, novis supervenientibus, vetustissima veterum sic esse comedenda, ut in oblatione novi sacrificii, et communione coelestis mensae, et participatione spiritualis alimoniae, renovetur sacrificandi forma, quae a sacrificio Melchisedech coepisse dignoscitur, lege antiquior, et legali sacrificandi ritu longe dignior. Reprobatis itaque carnalibus sacrificiis, et tanquam veteribus longe projectis, panis et vinum sicut vetustissima veterum a nobis sunt offerenda, et spiritualiter comedenda.



Coenantibus autem eis, accepit Jesus panem.

Post interrogationem ad Dominum ab apostolis factam: »Ubi vis, paremus tibi pascha (Matth. XXVI),« parantibus illis et jam coenantibus, etsi non sufficeret cibus ille, paravit Dominus cibum illorum; [Col. 0651B] quoniam ita est praeparatio ejus. Paravit autem sic. Accepit enim panem, et benedixit, etc. Accepit, sicut in Canone missae scriptum est, quamvis in nullo Evangeliorum hoc legatur, »in sanctas ac venerabiles manus suas.« Verbum »Accepit,« proprietate suae significationis, quasi manifeste indicat, eum manibus accepisse: sic enim accipimus, cum manibus quidpiam capimus. Quid acceperit, ostenditur ex eo quod subjungitur. Panem utique accepit, adhuc ante acceptionem speciem et substantiam panis habentem, panem in veram Christi carnem potenti virtute mirabiliter mutandum. Sicut creditur, panem azymum accepit. Nam quarta decima die primi mensis abjecto fermento agnus immolabatur ad vesperam. Hinc consuevit Ecclesia panem azymum, [Col. 0651C] non fermentatum, offerre. Dicuntur tamen Graeci fermentatum, et non azymum, ne judaizare videantur, offerre. In azymo autem pane figura erat veritatis, secundum quod Apostolus dicit: »Itaque epulemur, non in fermento malitiae et nequitiae, sed in azymis sinceritatis et veritatis (I Cor. V).« Figura autem, prout Graecis videri existimatur, veniente veritate cessare debuit, ut azymum non offeramus, ne sicut Judaei, in azymis pascha celebrare videamur.



Contra rationem Graecorum.

Romana Ecclesia azymum offerre praeelegit, exemplum Christi secuta: qui novum pascha inchoans, novi sacramenti mysterium in azymo pane initiasse existimatur. Nec praedicta ratio Graecorum [Col. 0651D] eam habet violentiam, ut nos cogere possit fermentatum offerre, ne, scilicet post acceptam gratiam veritatis, umbris figurarum una cum Judaeis inservire videamur. Quamvis enim veritas jam advenerit, non omnis tamen signorum et figurarum religio usquequaque in Novo Testamento cessavit. Nam ignis et aqua, thus, vinum et oleum, unctiones regum et sacerdotum, et multa alia, quae in Veteri Testamento in usu erant, aliquidque mysticum figurabant, nunc quoque, ad magnificandum divini cultus honorem, rerumque spiritualium virtutem significandam, sacramentis et sacramentalibus adhiberi solent. Et donec sacramenta nobis necessaria sunt, figurae et signa non omnino reprobari possunt. [Col. 0652A] Nam ipsa sacramenta signa quaedam sunt. Reges et sacerdotes inungimus, thus adolemus, in aquis abluimur et sanctificamur, vinum offerimus et libamus, nec tamen judaizamus, nec hoc agentes judaizare intendimus. Nec ideo ista respuenda sunt, ne Judaeis favere vel consentire videamur.



De eo quod in Amos scriptum est: »Sacrificate de fermentato laudem.«

Quod in Amos scriptum est: »Sacrificate de fermentato laudem (Amos IV),« nec pro Graecis facit, nec nostrae consuetudini adversatur. Pro laude vero, ut dicit B. Hieronymus, eucharistiam, id est gratiarum actionem interpretatus est Aquila; quasi dicat: Immolate de fermento eucharistiam. Hoc autem non praecipiendo, sed quasi exprobrando, a Domino [Col. 0652B] per prophetam dici manifestum est, tum ex tenore eorum, quae praemissa sunt et sequuntur; tum etiam ex lege Moysi. Fermentum enim, juxta praeceptum Moysi, Deo penitus non offertur. In Amos autem sic scriptum est: »Venite ad Bethel, et impie agite ad Galgala; et multiplicate praevaricationem (ibid.).« Impie agere, et multiplicare praevaricationem: venire ad Bethel et ad Galgala, omnia haec mala sunt, et magis prohibenda quam praecipienda. Bethel enim et Galgala loca erant idololatriae. Per Osee enim loquitur Dominus, dicens: »Omnes nequitiae eorum in Galgala (Ose. IX).« Et rursum in eodem: »Frustra erant in Galgal, bobus immolantes (Ose. XII).« In Bethel autem posuit Jeroboam vitulum aureum, a populo adorandum. Venire ergo [Col. 0652C] ad Bethel et ad Galgala, adorandi animo, malum erat, et quasi cum indignatione permittentis et prohibere nolentis dicitur: »Venite ad Bethel:« post quaedam alia mala, quae in Amos propheta numerantur, et quasi praecipi videntur, subinfertur: »Sacrificate de fermento laudem; et vocate voluntarias oblationes, et annuntiate. Sic enim voluistis, filii Israel, dicit Dominus. Unde et ego dedi vobis stuporem dentium, in cunctis urbibus vestris, et indigentiam panum in omnibus locis vestris (Amos IV).« Nonnunquam autem in prophetis per imperativum modum aliqua quasi imperari videntur, quae tamen non imperantur, sed ex circumstantiis Scripturae, et ex ipso modo loquendi, magis prohibenda [Col. 0652D] quam facienda monstrantur. Tale est illud quod ad Judam dicitur: »Quod facis fac citius (Joan. XIII).« Tale est apud Isaiam: »Inite consilium et dissipabitur; loquimini verbum, et non fiet (Isa. VIII).« Tale est quoque illud, de quo nunc agitur: »Sacrificate de fermento laudem.« Sancta itaque Romana Ecclesia formam conficiendi in azymo pane, quam Christus creditur introduxisse, mutare non praesumpsit, sed eam, tanta auctoritate subnixa, immobiliter servare voluit.



Quaedam a diversis diverse proponuntur.

Apud Matthaeum legitur: »Accepit panem et benedixit (Matth. XXVI).« Apud Lucam vero sic: »Accepto pane, gratias egit, et fregit (Luc. XXII).« In Epistola ad Corinthios, sic: »Accepit panem, et [Col. 0653A] gratias agens, fregit (I Cor. XI).« In Canone vero sic: »Elevatis oculis in coelum, gratias agens, benedixit et fregit.« In eo ergo quod Matthaeus dicit, constat Jesum benedixisse: in eo quod Lucas dicit, cui et Paulus concordat, constat eum gratias egisse. Unde utrumque recte conjungitur in Canone, ut dicatur: »Gratias agens, benedixit.« Quod autem in Canone adjungitur: »Elevatis oculis in coelum,« in hoc loco apud nullum evangelistam, in translatione, qua nos utimur, invenitur. In aliis autem locis elevatis oculis legitur orasse, vel gratias egisse. Apud Joannem sic, cum Lazarum erat ressuscitaturus: »Jesus autem, elevatis sursum oculis, dixit: Pater, gratias ago tibi, quoniam audisti me (Joan. XI).« Et item in alio loco: »Sublevatis oculis in [Col. 0653B] coelum, dixit: Pater, venit hora, clarifica Filium tuum; ut Filius tuus clarificet te (Joan. XVII).« Et cum quinque panibus et duobus piscibus quasi quinque millia hominum esset saturaturus, secundum Lucam respexit in coelum, et benedixit (Luc. VI). Quod vero canoni insertum est: »Elevatis oculis in coelum,« et fide et usu Ecclesiae digne receptum est, tanquam a majoribus traditum: quibus indubitanter hoc undecunque innotuit, licet nobis edicere promptum non sit, unde hoc eis innotuerit. Non enim omnium quae a majoribus tradita sunt, ratio a nobis, reddi potest; sed eorum quae praeter rationem tradita non sunt, ipsa majorum auctoritas ratio nobis esse debet. Nam ipsa fides nostra, sine qua [Col. 0653C] impossibile est placere Deo (Hebr. XI), auctoritate magis nititur quam humana ratione. Quia cum Petrus dicit, de fide et spe quae in nobis est omni poscenti reddendam esse rationem, non occurrit quae potior ratio de fide reddi possit, quam auctoritas Scripturarum, vel auctoritas majorum; sed eorum qui circa ipsam fidem in nullo errasse inveniuntur; sed ex ipsa Deo placuisse noscuntur.



De acceptione calicis.

In acceptione calicis scribit Matthaeus. Dominum gratias egisse, et non exprimit eum benedixisse, sicut in acceptione panis scribit, eum benedixisse, et non exprimit, eum gratias egisse. Sed quoniam in acceptione panis ubi Matthaeus ponit »Benedixit [Col. 0653D] (Matth. XXVI),« et Marcus, »Benedicens, fregit (Marc. XIV),« ibi Lucas tacito benedicendi verbo, ponit »Gratias egit (Luc. XXII),« et Paulus, »Gratias agens, fregit (I Cor. XI);« alicui videri potest, idem esse hoc loco, gratias egisse et benedixisse: ut cum dicitur: »Accepit Jesus panem, et benedixit,« intelligatur Deum benedixisse, hoc est Deo gratias egisse. Hic quidem intellectus planus esset, si diceretur, »Benedixit Deum« aut »Dominum,« aut aliquid hujusmodi; sed, quia praemittitur, »Accepit panem,« et mox subditur: »Et benedixit, et fregit,« magis videtur, ut acceptum panem benediceret, et in benedicendo, vel post benedictionem frangeret. Constat autem ex testimonio Lucae et Pauli, quod nec Matthaeus et Marcus dicit, Jesum accepto pane [Col. 0654A] gratias egisse. Unde in ordine missae, pane accepto, et in altari posito, similiter et calice, post secretas orationes conficiendi sacramenti solemnitas a gratiarum actione jure sumit initium, sacerdote inchoante: »Gratias agamus Domino Deo nostro,« et choro respondente: »Dignum et justum est.« Deinde sacerdote prosequente: »Vere dignum et justum est,« etc., usque ad laudes cum angelis a nobis Deo sine fine decantandas.



Benedixit.

Solent nunc sacerdotes, verbo et signo crucis expresso benedictiones dare, et quae ab eis consecranda fuerint, benedicere et sanctificare. Creatura enim Dei, ut ait Apostolus, »per verbum Dei sanctificatur et orationem (I Tim. IV).« Quod vero [Col. 0654B] Christus in danda benedictione signum crucis expresserit, Scriptura non loquitur. Deus autem saepe legitur benedixisse, et ad benedicendum quaedam verba dixisse. Nam, cum creas et omnem animam viventem atque motabilem, quam produxerant aquae in species suas, et omne volatile secundum genus suum, benedixit eis, dicens: »Crescite, et multiplicamini, et replete aquas maris; avesque multiplicentur super terram (Gen. I).« Et cum creasset masculum et feminam, benedixit eis, et ait: »Crescite, et multiplicamini, et replete terram (ibid.).« Post diluvium quoque benedixit Noe et filius ejus, et dixit: »Crescite, et multiplicamini,« etc. (Gen. XI). Legitur etiam Deus benedixisse, et nihil dixisse, [Col. 0654C] ut ibi: »Benedixit Deus diei septimo, et sanctificavit illum (Gen. I):« et ubi Jacob loquitur ad Laban, inter caetera, sic dicens: »Benedixit tibi Deus ad introitum meum (Gen. XXX).« et cum quinque panes multiplicaret in deserto dicitur: »Respexit in coelum, et benedixit (Joan. V).« Et in narratione alterius miraculi de septem panibus, et pisciculis paucis, dicitur: »Ipsos benedixit, et jussit apponi (Marc. VIII).« Et cum, videntibus discipulis, ascenderet in coelum: »Elevatis manibus suis, benedixit eis: et factum est, dum benediceret illis, recessit ab eis (Luc. XXIV).« In coena vero haec verba dixisse refertur: »Hoc est corpus meum (Matth. XXVI).« Quibus verbis aut panem substantialiter mutavit, et mutatum ostendit, aut tantummodo [Col. 0654D] mutatum ostendit. Si enim antequam Christus haec verba diceret, ut revera, si voluit, potuit, panem substantialiter mutavit, sive ante fractionem sive in frangendo, eo loco ubi evangelista ponit: »Benedixit,« quod intelligi potest »mutavit« tunc his verbis non est facta mutatio, sed tantummodo prius factae mutationis ostensio. Si autem idem ordo fuit in rei gestione, qui habetur in evangelica narratione, ut per ordinem et distincte aliud per aliud factum intelligendum sit; tunc acceptio panis benedictionem praecessit, et benedictio fractionem, et fractio donationem et verborum dictionem. Quo concesso, si his verbis facta est mutatio, tunc fractio praecessit mutationem, cum in altare consecratio praecedat fractionem, non fractio consecrationem. [Col. 0655A] Sed dici potest, quod potuerint omnia, vel quaedam simul fieri, quod non potuerit nisi distincte dici. Ordo autem verborum, quo utuntur Mattheus, et Marcus, et Apostolus insinuare videtur mutationem factam esse ante dictionem horum verborum, »hoc est corpus meum,« vel »hic est sanguis meus (ibid.).« Apud Matthaeum quippe praemittitur: »Accipite et comedite;« quod utique accipiendum est de eo quod Dominus accipi voluit, et comedi. Apud eumdem praemittitur: »Bibite ex hoc omnes:« deinde subjungitur: »Hic est enim sanguis meus.« Cum autem dictum sit, quod a discipulis Dominus bibi voluit, apud Marcum praemittitur: »Sumite (Marc. XIV):« deinde subinfertur: »Hoc est enim corpus meum.« Apud eumdem de [Col. 0655B] calice hic ordo verborum est: »Accepto calice, gratias agens, dedit eis: et biberunt ex illo omnes. Et ait illis: Hic est sanguis meus.« Apud Apostolum praemittitur: »Accipite et manducate (I Cor. XI):« deinde subinfertur: »Hoc est enim corpus meum.« Quoniam autem evangelistae et Apostolus ordinem rerum et verborum, quo usus est Christus mutare potuerunt si forte curaverunt tantum aperire, quae facta sunt et dicta, et non quo ordine sint facta vel dicta; propterea difficile est probare quod Christus his verbis mutationem fecit, sed indubitanter credendum est Christum haec verba dixisse, et panem et vinum, aut cum haec verba diceret, vel ante quando voluit, et sicut voluit, substantialiter [Col. 0655C] mutasse. A sacerdote autem, qui tantae mutationis minister est, non auctor, sine verbis Christi mysterium consecrationis nullatenus valet adimpleri; sicut baptismi sacramentum sine solemni forma verborum nullo modo valet administrari. Attende, quanta sit vis divinae benedictionis; attende, quantum mirabiliter efficax sit virtus ejus. Valuit benedictio Dei primis parentibus, ad multiplicandum genus humanum in fecunditate sexus illis collata (Gen. I). Valuit benedictio Dei Laban ad ejus bona multiplicanda. Virtute benedictionis Dei quinque panes in se mirabiliter multiplicati sunt (Joan. V). Verum haec benedictio, de qua nunc agitur, non panem in suo genere multiplicavit, non in numero vel quantitate auxit, sed majori admiratione [Col. 0655D] non mutata forma substantiam mutavit in aliam substantiam: non quae tunc esse inciperet, sed quae et antea extitisset. »A Domino factum est istud, et est mirabile in oculis nostris (Psal. CXVII);« sed in oculis cordis, non in oculis carnis. Nam ab oculis carnis abscondita sunt haec; oculis quoque humanae rationis sunt clausa; sed solius fidei oculis mirabiliter conspicua. Stuporis magnitudo et vehementia admirationis cum sine aliqua fide esse non possint, ipsam fidem sic permovent, ut pariter hoc miretur a Deo fieri, et ab homine credi. Utrumque enim mirabile est. Sicut enim a Deo mirabiliter efficitur sic ab hoc mirabiliter creditur. Unde qui non credunt hoc fieri, plus admirantur hoc credi. Utriusque autem rei, videlicet facti quod creditur, [Col. 0656A] et fidei qua creditur, unus est auctor Deus, utrobique mirabilis, et in virtute facti, et in gratia fidei. Novitas autem tam miranda, tamque stupenda, quia super humanam est, nulla ratione posset credi, si alius tantae novitatis auctor praedicaretur, quam is qui facit mirabilia magna solus; quid autem non potest, qui omnia potest? Quid non potest, cui subest, cum voluerit, posse? Qui vocat ea quae non sunt; qui convertit ea quae sunt, in ea quae vult, et sicut vult, per innumeros conversionum modos ipsius voluntati subjectos. Qui convertit mare in aridam (Psal. LXV 104); qui percutiens Aegyptios convertit in sanguinem flumina eorum (Psal. LXXVII); qui convertit cor eorum, ut odirent populum ejus (Psal. CIV). Qui convertit virgam Moysi in serpentem, [Col. 0656B] et serpentem in virgam restituit (Exod. III) qui convertit petram in stagna aquarum, et rupem in fontes aquarum (Psal. CXIII), ille est, qui panem benedixit, et dixit: »Hoc est corpus meum (Matth. XXVI). Non relinquitur nobis locus ambigendi, vel de virtute facientis, vel de fide facti, vel de veritate dicti. Potens est enim opere et sermone, qui fecit, et dixit.



Et fregit.

Si virtute benedictionis mutatio panis in corpus Christi ante fractionem facta fuit, recte in altari, secundum morem ecclesiasticum panis prius benedicitur, et postea frangitur. Fractione autem corpus non minuitur, sed integrum in sua plenitudine conservatur. In veritate quidem dividitur, sed in [Col. 0656C] sacramento; tamen indivisum manet in semetipso; cum per plures fractionum partitiones pluribus distribuitur, et in singulis totum invenitur, et a singulis totum percipitur: nec majus est in majore vel in minore minus; quia in majore parte vel minore totum pariter continetur, nec majus, nec minus. Hujus rei signum olim praecessit, cum plueret Dominus filiis Israel manna ad manducandum. Nam qui plus collegerat quam gomor, nec qui minus paraverat quam gomor, non habuit amplius quam gomor, nec reperit minus quam gomor. Sic enim scriptum est: »Nec qui plus collegerat habuit amplius; nec qui minus paraverat, reperit minus (Exod. XVI).« Et Apostolus ad Corinthios: »Qui multum, non abundavit, et [Col. 0656D] qui modicum non minoravit (II Cor. VIII).«



De praemissis: »Accepit, Benedixit, Fregit.«

Sicut placet tria haec, acceptionem videlicet panis, benedictionem et fractionem, ad mysticam significationem, sive ad fidei morumve aedificationem trahi, singula per ordinem repetenda sunt, ut tota series rei gestae sanctificationi nostrae proficiat et eruditioni.

De panis acceptione.---Naturae nostrae susceptio non incongrue intelligitur quasi quaedam panis acceptio. Accepit Christus, unde nos pasceret, cum per Incarnationis mysterium hominem sibi uniret, nostrae carnis fenum vertens in frumentum, ut nos cibaret ex adipe frumenti, et satiaret de medulla tritici. Nobis factus est granum tritici in corde bono seminandum [Col. 0657A] et uberius multiplicandum. Factus est nobis panis, qui cor hominis confirmaret; panis in cibo doctrinae panis in exemplo vitae, panis in omni dono spiritualis gratiae, panis in omni consolatione nostrae miseriae; panis vitam nostram sustentans, et in labore viae nos confortans, ut in ejus fortitudine perveniamus ad montem Dei Horeb.

De benedictione.---Hic accepit benedictionem a Domino; et benedictionem dedit ipse sibi homini Deus. Dedit autem non solum, ut benedictus sit, sed ut benedicere possit omnes, qui benedixerint ei, quia benedicentes ei haereditabunt terram. Benedictionem enim omnium gentium dedit illi Deus, et testamentum promissionis suae confirmavit super caput ejus, in quo spineam coronam portavit, ut fieret pro nobis maledictum, [Col. 0657B] sicut scriptum est: »Maledictus omnis qui pendet in ligno (Deut. XII).« Ab hominibus ergo maledictus est, et pro hominibus, sed a Deo benedictus. Sic enim scriptum est: »Maledicent et tu benedices (Psal. CVIII).« Testamentum quod disposuit Deus ad Abraham, confirmatum est in isto: »In semine tuo benedicentur omnes gentes (Gen. XII),« ut in illo benedici possint omnes gentes. Ille prae caeteris benedictus est in omni plenitudine gratiae: et de plenitudine ejus nos omnes accepimus. Unguentum enim in capite descendit in barbam, barbam Aaron: descendit et in oram vestimenti ejus, quoniam illic mandavit Dominus benedictionem (Psal. CXXXVII).

De fractione.---Utinam cognoscat nos Deus in [Col. 0657C] benedictionibus suis, ut cognoscamus et nos eum in fractione panis. Fractio convenit distributioni. Fregit, ut multis daret, ut gratiam suam multis communicaret. Divisiones enim gratiarum sunt, et unusquisque proprium donum habet; alius sic, alius vero sic; alius plus, alius minus (I Cor. XII); alius sedet ad magnam mensam, alii sicut catelli edunt de micis, quae cadunt de mensa dominorum suorum (Matth. XV). Si Jesus non fregisset, quomodo vel mica ad nos perveniret? Fregit et distribuit. Dispersit, dedit pauperibus. Fregit per gratiam, ut suam et Patris frangeret iram. Dixit enim Deus, ut nos disperderet, »si non unicus electus ejus stetisset in confractione in conspectu ejus, ut [Col. 0657D] averteret iram ejus (Psal. CV).« Stetit quidem et placavit per insuperabilem constantiam; in fractione stetit infractus. Verumtamen ipse fregit, dum spontaneus carnem suam passionibus quasi frangendam, hoc est, atterendam exposuit. Ibi confregit potentias arcuum: ibi confregit capita draconis, ibi confregit omnes inimicos nostros in ira sua. Ibi confregit secundum quemdam modum tabulas prioris testamenti ne simus sub lege. Ibi confregit jugum captivitatis nostrae. Denique totum fregit, a quo nos frangebamur, ut totum quae in nobis fractum erat solidaret, et dimitteret eos, qui confracti sunt, liberos. Nos enim vincti eramus in mendicitate et ferro, et adhuc, bone Jesu, quamvis iram tuam fregeris, quamvis panem nobis in nostra mendicitate [Col. 0658A] fregeris; tamen egestatem adhuc patimur, et adhuc esurimus. Nempe tu dixisti: »Qui edunt me, adhuc esurient (Eccli. XXIV);« adhuc quidem, donec transeat iniquitas. Nondum enim non esuriunt: erit quando non esurient, neque sitient ultra. Interim autem die quotidie frange esurienti panem hunc. Hodie enim et quotidie aliquas micas colligimus, et quotidiano pane hodieque indigemus. »Panem nostrum quotidianum da nobis hodie (Luc. XI).« Nisi tu dederis, quis dabit nobis? In omni mendicitate nostra, egestate, paupertate, necessitate, tribulatione non est qui nobis panem frangat, non est qui reficiat, nisi tu, Deus noster. In omnibus consolationibus nostris micas fracti panis colligimus, et utilitate sentimus, quam suavis est misericordia [Col. 0658B] tua. Adhuc tamen indigemus, et per gustatam suavitatem quasi irritata fauce magis magisque esurimus.

Recapitulatio,---Si acceptio panis in coena, et benedictio et fractio secundum mysticam significationem intelligi debent, juxta praedictum modum Christus panem accepit, quando hominem sibi univit benedixit, quando propter hominem seipsum sanctificavit; fregit, cum gratiam sanctificationis hominibus communicavit, juxta quod ipse dixit: »Pro eis ego sanctifico meipsum, ut sint et ipsi sanctificati in veritate (Joan. XVII).« Nunc secundum ordinem verborum ad sequentia sermo procedat.

Dedit.---Fregit Jesus, et dedit discipulis suis; [Col. 0658C] nec oportet inquirere quid dedit; ipse enim manifestat dicens: »Hoc est corpus meum.« Corpus ergo suum dedit, nec sine se. Ad hoc enim corpus assumpsit, ut se nobis daret. Nam in hoc natus est, ut testimonium perhiberet veritati, ut suscitans precationes quas locuti sunt in nomine ejus prophetae priores, impleret promissiones in exhibitione veritis, secundum jusjurandum, quod juravit ad Abraham patrem nostrum, daturum se nobis (Luc. I).« O datum optimum, et donum perfectum, desursum descendens a Patre luminum (Jac. I). Christus datus est nobis ad induendum, edendum, ad offerendum, sicut indumentum, sicut alimentum, sicut pretium. Ad induendum quidem, sicut scriptum est: »Quicunque in Christo baptizati estis Christum [Col. 0658D] induistis (Rom. VIII).« Ad edendum sicut ipse nunc dicit: »Accipite et comedite.« Ad offerendum pro nobis, et a nobis. Pro nobis offerendum per amaritudinem passionis et mortis. A nobis offerendum, per commemorationem ejusdem passionis et mortis, sicut ipse instituit, dicens: »Hoc facite in meam commemorationem (I Cor. XII).« Hic autem dedisse memoratur, pro eo modo quo se dedit ad manducandum. Nunc autem quibus se dedit secundum hunc secundum modum, diligenter attendamus.

Discipulis suis.---Dans discipulis suis, qui praesentes aderant, praemonstravit hujus sacramenti gratiam ad eos pertinere, qui in numero fuerint [Col. 0659A] discipulorum ejus. Qui ergo extra disciplinam sunt, qui magisterio Christi subditi non sunt; qui secundum suam sententiam, non secundum Christi doctrinam vitam instituunt; isti ab hac gratia ita sunt alieni, sicut nomine discipulorum sunt indigni.

ET AIT, ACCIPITE. Verba praemissa: »Accepit Jesus panem,« etc., usque ad verbum, »Accipite,« verba sunt evangelistae (Matth. XXVI), quibus refertur quid fecerit Jesus: et mox subjungitur quod dixit: »Accipite,« inquit. Illi recte dicuntur accipere, quibus dicit, Accipite, quibus ipse dat, quibus accipiendi licentiam praestat auctoritas tribuentis, non praesumptio propriae voluntatis. Nam qui impudenter et irreverenter se ingerunt, magis rapiunt quam accipiunt: ut contra eorum praesumptionem dictum [Col. 0659B] videatur, »Accipite:« cum praemissum sit, eum dedisse. Unde cum hoc sacramentum dispensatur indignis, magis capitur, quam datur: quia accipiendi licentia eis non praestatur, quibus accipere non licet, Non enim habent potestatem accipiendi, sicut scriptum est: »Habemus altare, de quo edere potestatem non habent, qui tabernaculo deserviunt (Hebr. XIII).« Verumtamen secundum quemdam modum dici potest, et indignis dari, et ab indignis accipi: sed accipi, sicut gladium accipiunt illi, de quibus dicitur: »Omnes qui gladium acceperint, gladio peribunt (Matth. XXVI).« Quicunque enim potestatem judicandi, quae per gladium potest significari, non sibi traditam a superiori potestate, sed per se, id est sua praesumptione [Col. 0659C] accipiunt, hi gladio peribunt; quia acceptionis praesumptionem in judicium sibi convertunt.

ET COMEDITE. Hoc sacrificium a Domino institutum est, non solum ad offerendum, sed et ad comedendum. Propter quod nunc dicitur: »Comedite.« Nam de hoc offerendo apud Lucam et Apostolum dicitur, qui dominum referunt dixisse: »Hoc facite in meam commemorationem (Luc. XXII; I. Cor. XI). Typicus agnus prius occiditur, quam comeditur, morte sua et esu veri Agni mortem significans, et esum. Verumtamen verus Agnus comeditur, priusquam occiditur. Ante passionem quippe Christi institui debuit novum sacrificium; quia et ante vetus erat finiendum. Nam quod post passionem Christi non debuit iterari, ante passionem oportuit terminari. [Col. 0659D] At ubi vetus sacrificium accepit terminum, mox novum debuit suae institutionis habere principium. Ante passionem item Christi, virtute hujus, sacramenti muniendi erant discipuli, qui scandalum in morte Christi erant passuri, ne fides eorum omnino deficeret, ne tentator, qui eos expetivit, quasi victor de victis tiriumpharet. Denique, dum adhuc Judas inter discipulos erat, ponendum erat exemplum in posterum valiturum, de malis in Ecclesia tolerandis, dum occulti sunt. Nam quod Judas a Domino toleratus, quia non est accusatus, sacramentum corporis et sanguinis sui acceperit, manifestum est, tum ex verbis Lucae evangelistae, tum ex verbis beati Augustini, qui in sermone 62 super Joannem haec verba ponit, dicens: »Post panem tunc introivit [Col. 0660A] in eum Satanas. Prius ergo intraverat, mittendo in cor ejus cogitationem, qua traderet Christum.« Et infra: »Nunc autem post panem intravit in eum, non ad hoc, ut alienum tentaret, sed ut proprium possideret. Non autem, ut putant quidam negligenter legentes, tunc Judas Christi corpus accepit. Intelligendum enim, quod jam omnibus eis distribuerat Dominus sacramentum corporis et sanguinis sui, ubi et ipse Judas erat, sicut divus Lucas evidentissime narrat: ac deinde ad hoc ventum est, ubi secundum narrationem Joannis, apertissime Dominus per buccellam tinctam atque porrectam suum exprimit traditorem, fortassis per panis tinctionem illius significans fictionem.« Propter tres causas praedictas, sive quascunque alias, esus veri Agni post [Col. 0660B] mortem Christi in Ecclesia frequentandus, ante ejusdem mortem est institutus, et ipso utendi modo quo utendum est, mox in usum assumptus. Ipso autem naturae ordine, et quasi vescendi lege, esus typici agni mortem ipsius hostiae quam praecedere non debuit, quia nec potuit, secutus est; et hostiam jam mortuam comedere, non solum secundum naturam, sed etiam secundum legem, solemne erat. Et quamvis ejus mors liberatoris mortem posset significare, non poterat tamen vel mors vel esus ejus, qui morte et esu consumebatur, vel vitam dare, vel a morte liberare. At esus veri Agni, non secundum ordinem vel legis vel naturae, sed secundum quemdam ordinem gratiae, ejusdem mortem praecessit, [Col. 0660C] ut hostia adhuc viva, et mox moritura, denuoque victura, ordinem gratiae indicaret, quam operatur in nobis, cujus virtute vivificandi sumus, ut sobrie, et juste, et pie vivamus ante mortem: cujus virtute muniendi sumus, ut cum pietate dormitionem accipiamus in morte, cujus virtute liberandi sumus a morte, et ad vitam resuscitandi, cum prius exsolverimus quam debemus, mortem. Hic est enim ordo gratiae: Vita bona, mors pretiosa, vita beata.


HOC EST CORPUS MEUM.

Quid fecerit Jesus Christus, dicendo ostendit, et virtutem operis sui verbo annuntiat. Fecit enim et dixit: »Hoc est corpus meum (Matth. XXVI).« At in rerum creatione dixit et fecit. Nam cum creanda esset lux, dixit Deus: »Fiat lux, et facta est lux [Col. 0660D] (Gen. I):« factaque luce non legitur dixisse, haec est lux, nec enim oportuit, quia virtus dicentis manifestata est per evidentiam operis sequentis et obsequentis, eratque verbum occultum, donec palam fieret per apparentis indicium operis. Cum diceret ut fierent, repente exstiterunt, quae facta sunt, et in rebus factis innotuit, quod facturus dixisset, qui potens erat, ut dicendo faceret. Hoc enim modo invisibilia Dei per ea quae facta sunt intellecta conspiciuntur, sempiterna quoque virtus ejus (Rom. I). In rebus itaque creatis virtus Dei, qua praecipit ipse ut fierent quae facta sunt, intelligitur, et quodammodo conspicitur; in hac autem mutatione tam miranda longe aliter est. Factum enim tam occultum, et ab humana cognitione tam remotum, non [Col. 0661A] potuit manifestari, nisi per verbum. Propter quod benedixit, et dixit: »Hoc est corpus meum.« Quo quidem verbo Verbum Dei omnipotens virtutis suae unum opus manifestavit, quod nos omnes miramur. Fecit enim et dixit, ut cum dictum fuerit, credatur. Licet Christus per similitudinem dicatur sive vitis, sive agnus, sive petra, sive aliquid hujusmodi, quod per significationem ei convenire potest; nemo tamen aestimet hanc locutionem per significationem ab ipso figurari, cum dicitur: »Accipite et comedite: Hoc est corpus meum.« Illud sane quod accipiendum et comedendum dicit, non per significationem, et secundum rationem similitudinis dicitur, corpus Christi, sed secundum veritatem proprietatis vere est corpus Christi, quod pro nobis datur, sicut ipse [Col. 0661B] apud Lucam dixisse refertur: »Hoc est corpus meum, quod pro vobis datur (Luc. XXII). Quod ergo Christus dicit: »Hoc est corpus meum,« expressa veritas est, et non figura. Hoc verbum veritatis, quod non auferatur de ore meo usquequaque, figura obscurari non oportuit, sed figurae legis finem ponere debuit. Nec in veritate quaerenda est figura verborum, ubi solis verbis oportet manifestari, quod hactenus latebat in figura rerum. Ne quis ergo suspicione figurae, aut alterius significationis obtenebrescat in opinione sua, sicut qui palpat in meridie, et qui umbram quaerit in luce, ea intelligentia in his verbis Christi, ut et in facto, proferenda est quae ecclesiasticae interpretationis esse dignoscitur; [Col. 0661C] quam orthodoxorum Patrum auctoritas roborat, quam catholicae et apostolicae Ecclesiae fides commendat. Christus enim supra petram fidei Ecclesiam aedificavit; Christus Ecclesiae coelestium sacramentorum mysteria revelavit, ut Ecclesiam sibi arctius uniret hoc sacramentum instituit; Ecclesiae hujus sacramenti fidem inspiravit, hujus sacramenti fidem verbis instruxit, et verborum intelligentiam Ecclesiae dedit, ut cibaret eam pane vitae et intellectus (Eccli. XV), juxta eloquium suum dans illi intellectum. Sicut ergo Ecclesia credit, et sicut intelligit, sic Christus intelligi voluit; sic Spiritus veritatis, qui suggerit omnem veritatem illuminavit; et illa sic accepit; et sicut ab eo accepit, sic et nobis tradidit. Accepit autem in apostolis verbum fidei, [Col. 0661D] quod est verbum Dei, cum audiret a Christo dicente: »Hoc est corpus meum,« audiens verbum fidei concepit fidem verbi: quia fides ex auditu, auditus autem per verbum Christi. Fides autem hujus verbi, aut ipsa eadem fides est invisibilis facti, aut non separatur a fide facti. Mox enim ut auditur verbum, in verbo creditur et factum. Factum autem invisibile est. Mutatio enim panis in corpus Christi invisibiliter facta est; sed quanto obscurius factum, tanto clarius dictum est: »Hoc est corpus meum:« sermone declarante quod occultum erat; quia declaratio sermonis illuminat, et intellectum dat parvulis (Psal. CXVIII), hoc est humilibus, qui de sua sapientia non tumescunt, sed quae fidei sunt pie sentiunt. Si visibiliter facta esset mutatio, aut si invisibiliter [Col. 0662A] facta, manifesto sermone declarata non esset, fides locum non haberet. Nunc autem inter obscuritatem facti, et declarationem verbi aedificata est fides, ut in verbo Christi, quod creditur esse verbum Dei, videatur per fidem invisibile factum, quod in se videri non potest. In tantum autem videtur, in quantum creditur. Virtus enim Dei revelatur ex fide in fidem; quia de fide hominis debet procedere fides hujus sacramenti, cum verum esse creditur quod dixit, quia Deus creditur esse, qui hoc dixit. Fides ergo illuminat fidem, ut procedat fides de fide, sicut candor lucis de luce.

Diligenter intuentibus quid acceperit Jesus Christus, et quid dederit, mutatio panis facta demonstratur, panem quippe accepit, re et nomine panem; [Col. 0662B] et benedicens et frangens, corpus suum dedit. Unde creditur secundum pietatem fidei, mutatio panis facta, etsi ipso mutationis nomine ab evangelista non sit expressa. Et quoniam corde creditur ad justitiam, ore autem confessio fit ad salutem (Rom. X), ut, sicut mutatio vere facta firmissime tenetur in fide cordis, sic constanter teneatur in confessione oris; confitetur Ecclesia, sicut ex traditione orthodoxorum Patrum indubitanter apparet, quod panis virtute divinae benedictionis efficitur corpus Christi, vel fit corpus Christi: et transsubstantiatur, vel mutatur, vel convertitur in corpus Christi: multisque modis aliis loquendi melius fide institutum explicat. Et cum in hac fidei confessione multa sit verborum [Col. 0662C] diversitas, una est tamen fidei pietas, et individua confessionis unitas. Et quamvis haec nomina, »mutatio, conversio,« caeteraque similia, mutationem vel conversionem indicantia, quantum ad hanc fidei confessionem magis novae inventionis esse videantur, quam evangelicae vel apostolicae traditionis; sanctis tamen doctoribus, quod dedit Deus in ministerium fidei, in consummationem sanctorum, placuit, ob piam fidei confessionem, hujuscemodi verbis uti. Nec judicanda est profana verborum novitas, quam induxit sanctorum Patrum auctoritas, et fidei pietas, et ipsius confessionis necessitas. Aliquo nimirum modo oportuit dici, quod omnino debuit credi. Non sine exemplo est, quod loquimur. Nam hoc nomen homousion , et hoc nomen »persona,« alterum [Col. 0662D] ad fidem consubstantialitatis Patris et Filii, alterum ad fidem Trinitatis, ambo autem ad veritatis assertionem, fideique professionem, a sanctis Patribus assumpta sunt, licet de novo aut veteri Testamento auctoritatem non habeant. Hoc tamen nomen »persona« apud Isaiam invenitur, ubi de Christo loquitur, dicens: »Judicium gentibus proferet; non clamabit, neque accipiet personam (Isai. XLII).« Sed hoc intelligitur de acceptione personae in judicio, nisi quis forte verba prophetae aliorsum trahat, quasi Filius Dei hominem assumens, non personam assumpserit, sed naturam.

ET ACCIPIENS CALICEM. Calicem accepit, non sine vino quamvis evangelista non exprimat de vino: nisi forte intelligatur expressum in proximo, ubi [Col. 0663A] dicit: »Non bibam a modo de hoc gemine vitis (Matth. XXVI), etc. Calicis autem acceptio, per mysticam significationem rei mox futurae, intelligi potest mortis perferendae prompta devotio, voluntariaque susceptio. De quo calice Dominus interrogat filios Zebedaei, dicens: »Potestis bibere calicem quem ego bibiturus sum? (Matth. XX.)« Calicem ergo accepit, quia mortem sponte suscepit. »Oblatus est« enim, quia ipse voluit (Psal. LIII).« Calicis autem nomine significari potest, non solum vas quod continet, sed et illud quod interius continetur, sicut e diverso poculi nomine significari solet id quod continet, et non solum quod continetur. Gratias egit. Sicut praediximus, in acceptione calicis scribit Matthaeus, Dominum gratias egisse, et non exprimit, [Col. 0663B] eum benedixisse, sicut in acceptione panis scribit, eum benedixisse, et non exprimit, eum gratias egisse. Hinc alicui videri potest, alterum pro altero indifferenter poni; maxime ex eo quod in acceptione panis, ubi ab uno evangelista ponitur, »Benedixit (Matth. XXVI),« ab altero ponitur, »gratias egit (Marc XIV). Gratiarum quidem actio benedictio dici potest. Nam et Deum benedicimus, cum de collatis beneficiis gratias ei referimus. Omnis gratiarum actio causam respicit beneficii. Sed licet prius sit, gratiam conferre, quam referre; nonnunquam tamen pro certitudine rei futurae, gratiarum actione beneficium praevenitur. Sciens ergo Christus, quanta sit gratia hujus ineffabilis sacramenti, quantaque [Col. 0663C] bona hinc ab ipso nobis sint conferenda; sciens quoque quanta mala mox abipso pro nobis perferenda, pro utraque causa gratias Patri agit, videlicet pro bonis praestandis et pro malis tolerandis. Utraque enim nobis prosunt. In tantum nos amat Jesus Christus, ut pro nostris bonis gratias agat tanquam pro suis, et bona utique nostra non sunt nisi ejus dona; ipse tamen qui dona tribuit, gratias agit, sicut solet, qui accipit. Reputat enim sibi dari, et a se gratias deberi, cum nobis praestatur. Instar enim muneris habet accepisse, cum dederit. Hoc autem facit intima illa charitas, per quam nos sibi jungit, ut membra, et, ut accipiat in nobis quidquid dederit nobis. Propter quod ad ipsum, qui dona dedit hominibus, Propheta loquitur, et dicit: »Accepisti [Col. 0663D] dona in hominibus (Psal. LXVII).« Gratias ergo agit pro bonis nostris, donis suis; erudiens nos, ut nos gratiam referamus pro donis suis, bonis nostris. Gratias agit pro flagellis iniquitatis alienae, erudiens nos, ne murmuremus inter flagella iniquitatis propriae. Gratias agit pro salute mundi, quam humano generi dare disposuit, dans carnem suam in cibum et sanguinem suum in potum, ut repleat in bonis desiderium nostrum; dans seipsum in pretium, ut redimat de interitu vitam nostram. Gratias ergo agit pro nobis, ut praedictum est. Quid ergo est? Nonne et pro se, cui datum sit mundum redimere, ut in nomine ejus omne genu flectatur, coelestium, terrestrium, et infernorum (Philip. II)? Quid enim habet etiam filius Virginis, quod non acceperit? [Col. 0664A] Sicut enim Filius Dei dignatione filius hominis est; ita filius hominis per gratiam Flius Dei est non sic tamen, quasi filius adoptivus, vel quasi de non filio in filium adoptatus, sed, sicut Apostolus dicit: »Praedestinatus filius in virtute (Rom. I).« Quibus verbis gratias egerit, aut pro nobis, aut pro se, non apparet; quia evangelista non exprimit. Si credendum est verbis eum gratias egisse, aut his ipsius verbis forte usus est, Gratias ago, aut aliis similem vim habentibus, sicut in alio loco, ubi exsultans spiritu dicit: »Confiteor tibi, Pater, Domine coeli et terrae (Matth. II).«

ET DEDIT »illis, dicens: Bibite ex hoc omnes.« Primo ostenditur, quid dederit, deinde ad quid dederit. Ad bibendum ergo dedit, et dixit: »Bibite [Col. 0664B] ex hoc omnes (Matth. XXVI).« Quod dicit »ex hoc,« sic intelligi potest: Ex hoc nunc, id est amodo, ut initium tantae gratiae, tantique muneris demonstretur; vel magis sic: Ex hoc calice, vel ex hoc, quod do. Quod autem non dicit: Bibite hunc, vel ex hoc, quasi quod partis est indicans, referri potest ad partitionem gratiarum, qualis in fractione demonstratur. Calix enim, dum digne bibitur, non omnibus omnia confert, sed singulis singula; aliis tentationes levigans, aliis virtutes augens, modisque: aliis innumerabilibus largiens singulis, prout unicuique opus est: et ut nemo relinquatur, omnes vocat. Ad hunc enim calicem omnes fideles communiter vocantur: communio enim fidelium est. Mors illi est, quicunque non bibit; et, ut ait Apostolus, [Col. 0664C] judicium est illi, quicunque indigne bibit. Quid ergo fornicator faciat, vel adulter, vel quicunque mortali peccato implicatus est, si indigue bibit, vel si omnino non bibit? Utrobique periculum mortis est, quia ipse mortuus est. Quid ergo faciat? Hoc enim, qui ejusmodi sunt, inquirunt. Consilium salutis in promptu est acquiescere volenti. Convertatur et vivat: et inter geminum mortis periculum vitam mediam eligat, seipsum probans et dijudicans: et sic de pane hoc edat, et de calice bibat.


HIC EST SANGUIS MEUS NOVI TESTAMENTI.

Hic ostenditur, quid dederit, et sicut catholica credit Ecclesia, intelligenda est mutatio facta vini in sanguinem Christi, in sanguinem uvae meracissimum. [Col. 0664D] De quo sanguine sive vino (nam vinum per significationem sanguis dicitur, sicut scriptum est: »Lavabit vino stolam suam, et sanguine uvae pallum suum) [Gen. XLIX],« dicit, »hic est, inquit, sanguis meus: »Sanguis« per naturae veritatem, non per alicujus significationis solam similitudinem; »meus« autem per proprietatem; non sanguis hircorum aut vitulorum, qualis in veteri Testamento, magis fundi solebat, quam potari: at »hic est sanguis meus novi Testamenti.« Marcus similiter dicit: Lucas vero: »Hic est calix novum Testamentum in meo sanguine (Luc. XXII).« Paulus pene similiter: »Hic calix novum Testamentum est in meo sanguine (I Cor. XI).« Ergo secundum Matthaeum et Marcum, »hic est sanguis novi Testamenti;« secundum [Col. 0665A] Lucam et Paulum,« hic est calix novum Testamentum.«

Considerandum est testamentum diversis modis in sacro eloquio accipi. Apostolus: »Hominis testamentum nemo spernit aut superordinat (Galat. III).« Et in alio loco: »Testamentum in mortuis confirmatum est (Hebr. IX).« Hic dicitur testamentum solemnis ordinatio testatoris, in qua plerumque fit institutio haeredis. Dicitur etiam testamentum pactum quod fuit inter Jacob et Laban pro pace inter se foederanda. Dicitur quoque testamentum, quod inter malos disponitur contra Deum, ut ibi: »Adversum te testamentum disposuerunt tabernacula Idumaeorum et Ismaelitae (Psal. LXXXII).« Dicitur etiam testamentum foedus cum morte, sive cum inferno, sive [Col. 0665B] etiam cum mundo: quod convenit peccatoribus et dilectoribus hujus mundi, qui in obligatione iniquitatis suae morti et inferno debitores constituuntur. Hinc in Ecclesiastico scriptum est: »Memor esto, quoniam non tardabit mors, et testamentum inferorum, quod demonstratum est tibi (Eccli. XIV).« Testamentum enim hujus mundi mortem operatur. Dicitur quoque testamentum, quod disposuit Deus electis suis; pactum scilicet ad David, de quo ipse dicit: »Disposui testamentum electis meis, juravi David servo meo, usque in aeternum praeparabo semen tuum (Psal. LXXXVIII).« Similiter pactum ad Abraham, sicut ibi: »Memor fuit in saeculum testamenti sui, verbi quod mandavit in mille generationes, quod disposuit ad Abraham, et juramenti ad [Col. 0665C] Isaac (Psal. CIV).« Hinc colligi potest, legem Dei recte dici testamentum; quia haereditas in ea nobis repromittitur, et qui sint haeredes in multis locis ostenditur: et quia continet promissa Dei et praecepta ejus, quasi quaedam foederis pacta ad firmandam amicitiam inter Deum et homines. Deus siquidem sponte quasi se obligat, etiam sub jurejurando ad reddenda promissa; homo ex necessitate tenetur ad implenda praecepta. Testamentum inter diabolum et hominem peccato hominis vel morte quasi sanguine confirmatum est. De quo testamento dicitur apud Isaiam, ex persona quorumdam: »Percussimus foedus cum morte, et cum inferno fecimus pactum (Isai. XXVIII).« Diabolus autem mors dicitur [Col. 0665D] et infernus, et foedus cum eo percussum testamentum est inferorum, quod homini demonstratum est. Hoc autem testamentum, ut praediximus, morte hominis confirmatum est, sed hoc quantum ad ipsum hominem. Nulla enim sua virtute aut sapientia potest homo a morte liberari,« dum non est qui redimat, neque qui salvum faciat (Psal. VII).« Propterea non sufficiebat Abel innocentia sua, nec Noe justitia sua, nec Abrahae fides sua, nec Moysi mansuetudo sua, nec Job patientia sua, nulli denique sanctorum sanctitas sua, ut a morte liberari, et testamentum inferorum dissolvere posset, sine morte, vel ante mortem mediatoris. Propter quod alius dicit: »Vadam ad portas inferi (Isai. XXXVIII),« Alius dicit: »Infernus domus mea est, et in tenebris [Col. 0666A] stravi lectulum meum (Job. XVII).« Alius dicit: »Descendam ad filium meum lugens ad infernum (Gen. XXXVII).« Et item: »Deducetis canos meos cum dolore ad inferos (Gen. XLII).« Nam qui dicit: »Laetatus sum in his, quae dicta sunt mihi, in domum Domini ibimus (Psal. CXXI),« de cujus virtute confidat, ostendit in sequentibus, ad auctorem salutis, qui statuit testamentum pacis dicens: »Fiat pax in virtute tua (ibid). Ipse enim est pax nostra, qui coelum nobis aperuit, et infernum clausit: et in sanguine novi testamenti testamentum inferorum dissolvit. Unde et apud Isaiam dicit: »Delebitur foedus vestrum cum morte; et pactum vestrum cum inferno non stabit (Isai. XXVIII).« Novum testamentum testamento inferorum [Col. 0666B] quasi e regione oppositum est. Illud enim confirmatum fuit, quasi sanguine, id est peccato hominis vel morte; quia per peccatum diabolo consensit, et a vinculo initae obligationis nec per mortem, nec post mortem se liberare potuit. Novum autem testamentum sanguine Christi confirmatum est, a peccato hominem liberans, et novam ei vivendi formam praescribens, et vitae aeternae haeredem constituens. Propterea hic sanguis novi testamenti dicitur, quia eo novum testamentum dedicatum est, et aeternae haereditatis repromissio confirmata est. Prius ergo testamentum quod in figura praecessit, ob mysticam significationem hujus sacramenti non sine sanguine dedicatum est. Nam ut Apostolus dicit: »Lecto omni mandato legis a Moyse universo [Col. 0666C] populo, accipiens sanguinem vitulorum et hircorum cum aqua et lana coccinea et hyssopo, ipsum quoque librum et omnem populum aspersit dicens: Hic sanguis testamenti, quod mandavit ad vos Deus (Hebr. IX). Ecce quam proprie praedicit Moyses verba, quibus usus est Christus in coena.« Vide, quomodo vetus Testamentum hinc inde respicit novum Testamentum, et testamentum inferorum; alterum per significationem mortis hominis Dei, alterum per repraesentationem mortis hominis rei. Nam mors legalis hostiae, qua demonstratus est homo dignus morte, repraesentat mortem hominis, qui per peccatum dignus est morte, per gratiam tamen liberandus a morte. Ipsa quoque mors hostiae praefigurat mortem [Col. 0666D] Christi, per quam liberandus erat homo a morte. Propterea utrumque testamentum, vetus scilicet et novum, valet ad destruendum testamentum inferorum, alterum per significationem, alterum per veritatis exhibitionem. Hic ergo sanguis Christi novi testamenti dedicator est, tum secundum nova promissa; quia propter nimiam charitatem qua dilexit nos Deus, quam et in sanguine pro nobis fuso commendavit, occultis motibus inspirantis gratiae mentibus nostris ingeritur, et quasi viva voce ipsius sanguinis suggeritur, et praecepta ejus medullitus amare et fidenter promissa sperare.

QUI PRO MULTIS EFFUNDETUR IN REMISSIONEM PECCATORUM (Matth. XXVI). Omnis impiae dubitationis occasio amputatur, dum veritas fidei ipsius ore [Col. 0667A] veritatis aperitur. Ne quis putet per significationem a Christo de aliquo dici: »Hic est sanguis meus,« manifeste ab ipso ostenditur, quid dixerit, quid intellexerit, quid a nobis credi voluerit. Nec licet nobis quasi per simplicitatem ignorare quid intellexerit, cum necesse nobis sit, et id credere quod in his verbis intellexit, et id confiteri quod dixit. In hoc enim communis fidei articulo et publicae confessionis testimonio non sufficit simpliciter credere, verum esse, quod Christus his verbis dixit, quidquid in his intellexerit, non intellecto scilicet quid dixerit; sed intelligentia et fides verborum tanto exactius a nobis requiritur, quanto clarius et expressius, quod credi oportet, a Christo dicitur. Res enim licet occulta, ut in veritate est, ita panditur [Col. 0667B] et inculcatur, ut ignorantia omnino non habeat excusationem, et impietas vix inveniat erroris occasionem. Dixit enim: »Hic est sanguis meus novi testamenti,« et inculcat, »qui pro vobis effundetur in remissionem peccatorum (Luc. XXII).« Ac si diceret. Hoc quod vobis do ad bibendum sub specie vini, secundum naturam vinum non est, sed secundum veritatem meus sanguis est, et ille ipse sanguis, qui pro multis effundetur.

Haec sit ergo fides nostra, haec sit confessio nostra: illum eumdem sanguinem nobis dari in potum, quem indubitanter, credimus pro nobis fuisse effusum Lucas dicit: »Qui pro vobis effundetur,« tanquam pro solis discipulis dictum sit. Matthaeus [Col. 0667C] dicit: »Qui pro multis effundetur (Matth. XXVI).« Quae quamvis videantur diversa, non sunt tamen adversa. Pie enim credi potest, Christum utrumque, dixisse, vel alterum separatim post alterum, vel alterum in altero intelligendum. Quodam enim modo dicitur, quod in dicto intelligitur. Illud movere nos potest, quod Apostolus dicit: »Christus pro omnibus mortuus est (Rom. VI):« cum dicat, non pro omnibus, sed pro multis sanguinem suum fusum iri. Sed alter videtur attendere eventum definitae utilitatis; alter sufficientiam infinitae virtutis. Nam quantum in ipso sanguine est, tam potens est ad redemptionem, ut omnibus sufficere possit ad salutem; tam incomparabilis ad pretium, ut eo reparari possit totum genus humanum. Pretiosior est [Col. 0667D] enim omni aestimatione redimendorum, et quantolibet numero captivorum. At qui male vivendo sanguinem testamenti pollutum ducunt, quia sacramentum redemptionis vilipendunt, communis gratiae beneficium non percipiunt. A Christo enim non redimitur, qui a communione generalis gratiae sponte eximitur, sicut scriptum est: »Qui confidunt in virtute sua, et in multitudine divitiarum suarum gloriantur. Frater non redimit (Psal. XLVIII).« Quae ergo utilitas in sanguine Christi, his qui descendunt in corruptionem? Bonum erat illis, si nati non fuissent. Bonum erat illis, si sanguis Christi effusus non esset. Erit enim sanguis hic in testimonium illis: »Accessistis, inquit Apostolus, ad sanguinis aspersionem, melius loquentem quam [Col. 0668A] Abel (Hebr. XII).« Pro illis sane, qui accesserint, loquitur hic sanguis ad indulgentiam; verumtamen contra malos ad vindictam. Ergo non omnibus prodest sanguis effusus ad remissionem peccatorum, sed multis. Propterea dictum est: »Pro multis effundetur in remissionem peccatorum (Matth. XXVI).« Non te moveat, quod scriptum est: »Pauci sunt electi (Matth. XX),« quasi non pro multis fundatur, qui solis prosit electis. Licet enim pauci dicantur electi, comparatione multitudinis peccatorum; multi tamen sunt, et super arenam multiplicandi. Nam sicut scriptum est: »Multi venient ab oriente et occidente, et recumbent cum Abraham, Isaac, et Jacob in regno coelorum (Matth. VIII).« Item: »Effundetur, inquit, in remissionem peccatorum,« [Col. 0668B] Qui sanguinem Christi fuderunt, non hoc agebant, non hoc cogitabant, ut tollerentur peccata mundi. Quantum enim in ipsis fuit, magis operati sunt suam perditionem, quam nostram salutem; magis sibi damnationem, quam nobis remissionem. Attamen salutiferae dispensationi nescientes servierunt. Salus enim mundi, quae secuta est, nec eorum virtutis fuit, nec voluntatis, nec intentionis, nec operis; sed Dei virtutis, et voluntatis, et intentionis, et operis. In illa enim effusione sanguinis non solum operata est persequentium iniquitas; sed operata est et Salvatoris charitas. Sed iniquitas effecit opus iniquitatis; charitas perfecit opus charitatis. Non iniquitas, sed charitas operata est salutem, iniquitas tamen Christi sanguinem [Col. 0668C] fudit, et sese effudit, ut sciret homo, quantum diligeretur a Deo, qui proprio Filio suo non pepercit (Rom. VIII). »Sic enim Deus dilexit mundum, ut unigenitum suum daret (Joan. III).« Qui quidem unigenitus oblatus est, non quia Judaeus, potuit, sed quia ipse voluit; qui cum dilexisset suos, in finem dilexit eos. Finis est mors pro inimicis suscepta. Hic est finis omnis consummationis; finis consummati amoris. Majorem enim charitatem nemo habet, ut animam suam ponat quis pro amicis suis (Joan XV). Haec Christi charitas in morte Christi violentior fuit, quam Judaeorum iniquitas, nec potuit et iniquitas, nisi quantum permisit charitas. Judas Christum, vel Judaeus morti tradidit, et [Col. 0668D] hoc maligna iniquitate. Tradidit Pater Filium, tradidit et se Filius: et hoc ex charitate. Nec traditionis rea est charitas; sed innocens est, etiam in morte Christi. Soli enim charitati licet, quidquid libet impune. Sola Deum cogere potest, quasi imperiosa charitas. Haec de coelo Deum deposuit, haec in cruce posuit; haec tam innocenter, quam salubriter, sanguinem Christi fudit in remissionem peccatorum. Ergo tota gratiarum actio pro salute mundi charitati debetur; quae ita nos urget violentia suae rationis, ut par sit, nos tantum Christum diligere, quantum Judaeus potuit odisse. Humanum forte dico, propter infirmitatem cordis nostri. Indignus est enim amici nomine, qui minus diligit, quam inimicus odit. Indignus est remissione peccatorum, qui sic [Col. 0669A] amanti vicissitudinem amoris redamando non reddit; sed qualem potest, ne dicam parem. Nam parem quis potest? Non sit nobis pretiosior sanguis proprius, quam amor Christi. Nam ut nos liberaret de sanguinibus Deus Deus salutis nostrae, ipse prior dilexit nos: et lavit nos a peccatis nostris in sanguine suo.

»Dico autem vobis, non bibam amodo de hoc genimine vitis, donec bibam illud vobiscum novum in regno Patris mei (Matth. XXVI).« Diligenter hoc loco considerandum est, quomodo Lucas evangelista a duobus aliis, Matthaeo scilicet, et Marco, dissonare videtur. Quod ut manifestius appareat, ex Evangelio Lucae ipsa verba Christo suo ordine ponamus: »Desiderio desideravi hoc pascha manducare vobiscum; antequam patiar. Dico enim vobis, [Col. 0669B] quia ex hoc non manducabo illud, donec impleatur in regno Dei. Et accepto calice, gratias egit, et dixit. Accipite, et dividite inter vos: dico enim vobis, quod non bibam de generatione vitis, donec regnum Dei veniat (Luc. XXII).« Haec Lucas. Ubi notandum, quod post typicum pascha, vel in fine ejus, et ante verum pascha, Dominus duo videtur dixisse: alterum de non manducando, ubi dicit: »Ex hoc non manducabo illud;« alterum de non bibendo, ubi dicit. »Non bibam de generatione vitis:« quae duo Dominum dixisse quasi ante verum pascha celebratum, solus Lucas commemorat; et de his quae ad verum pascha pertinent, haec verba subjungit, »Et accepto pane, gratias egit, et fregit, [Col. 0669C] et dedit eis, dicens: Hoc est corpus meum, quod pro vobis datur: hoc facite in meam commemorationem. Similiter et calicem, postquam coenavit, dicens: Hic est calix novum testamentum in sanguine meo, qui pro vobis fundetur (ibid.).« Huc usque Lucas, qui solus de non manducando Christum quaedam dixisse commemorat; et illa quasi ante verum pascha, ut praedictum est. Verba autem Christi de non bibendo, quamvis non solus ponat: in hoc ab aliis variat, quod ea ponit ante verum pascha, quasi ad typicum pascha pertinentia; Matthaeus (Cap. XXVI) vero et Marcus (Cap. XIV) verba Christi de non bibendo, in alio loco, videlicet post verum pascha ponunt. His diligenter consideratis, constat, Matthaeum et Marcum verba [Col. 0669D] Christi de non manducando, omnino praetermisisse. Et quoniam verba ejus de non bibendo ponunt, sed alio loco quam Lucas, alterutrum e duobus conjici potest, vel Dominum utroque loco verba de non bibendo dixisse; et ubi solus Lucas ponit, scilicet ante novum pascha celebratum: et ubi Matthaeus et Marcus ponunt, scilicet post novum pascha celebratum; vel si Christus semel tantum verba de non bibendo dixit, unum ex illis, vel duos, ordinem narrationis mutasse. Ordo autem narrationis praeposterus veritati rei gestae non praejudicat. Non est autem impium dubitare, quis ordinem mutaverit, si tamen mutatus est; vel dubitare, an christus secundo et iterum verba de non bibendo dixerit. In hujusmodi dubitationibus non periclitatur pietas [Col. 0670A] fidei, nec vacillat fides Evangelii: dummodo indubitanter credamus quae facta vel dicta narrantur. Evangelicae enim narrationi necessario fides debetur, non ordini vel tempori: nisi cum haec inserta sunt narrationi.

DICO AUTEM VOBIS. Non sunt perfunctorie cogitanda, nec negligenter audienda verba, quae hoc loco Christus dicit: maxime cum praemittat. »Dico autem vobis.« Haec enim praemittens, attentionem videtur requirere, ut attentis auribus audiamus, quae et dicit, et dicere se dicit. Cum pondere autem cogitandum est. »Dico autem vobis,« ut pensetur verborum pondus, et dicentis auctoritas. »Non bibam, inquit, de hoc genimine vitis, donec bibam illud vobiscum novum in regno Patris mei.« [Col. 0670B] Tria statim occurrunt intelligenda in his verbis: et quod non bibet de hoc genimine usque ad tempus, et quod illud tunc bibiturus est in regno Patris: et ante haec duo, quod de hoc genimine vel tunc, vel antea biberit. Amodo enim innuere videtur mutationem vicissitudinis, tanquam antea fuerit, quod amodo non futurum esse ostenditur vel tanquam aliquo tempore non fuerit, quod amodo futurum esse monstratur. Quis enim dicit, amodo non faciam hoc, nisi qui fecit, vel facit, deinceps non facturus? Quis item dicit, amodo faciam, nisi qui aliquo tempore non fecit? Ratio enim hujus intelligentiae non solum ex communi usu loquendi colligitur; sed ex consuetudine ipsius sacrae Scriturae [Col. 0670C] testimonium habere videtur. Nam quibus Dominus dicit: »Non me videbitis amodo donec dicatis: Benedictus qui venit in nomine Domini (Matth. XXIII),« significat, eos se videre, vel vidisse, vel solis oculis carnis, pro parte infidelium, vel oculo fidei, pro parte fidelium, qui tunc erant, vel antea fuerant in populo illo, deinceps autem post substractam praesentiam suam se illis non videndum, donec auferatur velamen de cordibus eorum, et venisse eum agnoscant: benedicentes eum, qui venit in nomine Domini.

Nisi morosum esset, non esset difficile, plura exempla in medium adducere; sed quia res perspicua multitudine exemplorum non indiget, magis nobis quaerendum est, de quo genimine vitis hoc dicat; an de calice pertinente ad Vetus Testamentum, [Col. 0670D] de quo dicit apud Lucam: »Accipite et dividite inter vos (Luc. XXII);« an de calice pertinente ad Novum Testamentum, de quo dicit apud eumdem Lucam: »Hic est calix novum testamentum in sanguine meo (ibid.);« hoc est, an de vino, quod creditur fuisse in calice pertinente ad vetus sacrificium; an, de ipso sanguine, quem postquam coenavit, sub specie vini, quasi de genimine vitis propinavit in calice pertinente ad novum sacrificium. Ad hanc autem inquisitionem valere arbitror, si praemittatur, quali cibo et quali potu Christus utatur, et utendo delectetur. Et de cibo quidem quis sit, aperte dicit: »Meus cibus est, ut faciam voluntatem Patris mei (Joan. IV).« Et quae sit [Col. 0671A] voluntas Patris, alio loco dicit. »Haec est voluntas Patris mei, qui misit me, ut omnis qui videt Filium, et credit in eum, habeat vitam aeternam (Joan. VI).« Ergo cibus Christi salus est mundi. Hanc enim esurit, hanc et sitit, quia potus ejus est. Propter quod cum sederet super fontem, ait Samaritanae: »Da mihi bibere (Joan. IV);« et ut ostenderet se magis sitire aquam vivam a se peti, ut petenti daret, dicit: »Si scires donum Dei, et quis est, qui dicit tibi, da mihi bibere, tu forsitan petiisses ab eo, et daret tibi aquam vivam (ibid.).« Ecce quid sitiebat, rogari et dare aquam, ut fieret in accipiente fons aquae salientis in vitam aeternam. Quis potest habere hanc aquam, nisi ipse dederit? aut quis potest salvari, nisi quem ipse salvaverit? Salutem [Col. 0671B] autem mundi quam ille sitit, hanc et operatur, partim in his quae pertinent ad reparationem, partim in his quae pertinent ad supremam consummationem. Ad praeparationem pertinent omnia, quae operatus est ab exordio mundi in electis suis usque ad tempus adventus sui, in praefiguratione futurae reparationis. Ad reparationem autem pertinent omnia, quae Christus in carne aut bona gessit, aut dura pertulit, usque ad horam passionis vel resurrectionis suae. Ad consummationem vero pertinet tota gloria resurrectionis. De qua ipse dicit: »Sanitates perficio hodie et cras, et tertia die consummor (Luc. XIII).« Salus mundi secundum seriem temporum, digesta est et ordinata in apparatu, in actu, in fructu: hoc est in figura, in gratia, in [Col. 0671C] gloria. Primum Deus Pater mandavit salutes Jacob in repromissione Salvatoris. Deinde dedit salutem regibus, id est omnibus justis in adventu Salvatoris. Ad ultimum consummavit negotium salutis in resurrectione Salvatoris, magnificans salutes regis ejus, et faciens misericordiam Christo suo David, et semini ejus usque in saeculum. Hoc opus nostrae salutis operatus est Christus, incipiens a diebus antiquis. Tota dispensatio rerum et temporum ejus moderamine ad hunc finem dirigebatur; et in omnibus quae ad hanc causam conducebant delectatus est ipse auctor omnium; et hoc ad gloriam suam sicut scriptum est: »Renovabis faciem terrae; sit gloria Domini in saeculum; laetabitur Dominus in operibus suis (Psal. CIII).« Non solum autem delectatus [Col. 0671D] est in iis quae fecit ante adventum, vel in adventu suo; sed in mundum veniens flagella iniquitatis nostrae laetus excepit. Laetus, dicam, antristis? Sed utrumque rectius dixerim. Nam de illo scriptum est: »Exsultavit ut gigas ad currendam viam (Psal. XVIII).« Et ipse dixit. »Tristis est anima mea usque ad mortem (Matth. XXVI).« Non solum autem dolorem carnis sensit in amaritudine passionum, et asperitate laboriosae disciplinae pro nobis susceptae, sed in anima veram tristitiam habuit, sed libens. Gaudens enim voluit vere tristari, nec sine gaudio erat tristitia, cui gaudium erat de ipsa tristitia. Propter hoc dicit: »Desiderio desideravi manducare hoc pascha (Luc. XXII).« Operatio [Col. 0672A] salutis nostrae suo ordine dispensata voluntas Patris est. Cibus Christi hoc est quod esurit. Hoc est, de quo dicit in cruce; »Sitio (Joan. XIX).« Hoc est medicinale poculum, hoc vinum laetitiae, hoc genimen verae vitis, id est ipsius Christi, qui dicit: »Ego sum vitis vera (Joan. XV).« Intendens ergo in fructum et finem operationis et dispensationis suae ab initio, dicit: »Non bibam amodo de hoc genimine vitis, etc.« Ac si diceret: Hactenus delectabar salutem mundi operari, sicut hactenus oportuit; et in his delectatus bibi vinum laetitiae, quia deliciae meae esse cum filiis hominum (Prov. VIII);« sed nondum vinum novum, sicut est dulcius, sed sicut est habens dulcedinem cum austeritate disciplinae, quam adhuc sentio. Superest ut amodo, [Col. 0672B] post instantem scilicet passionem, non bibam de hoc genimine vitis usque in diem illum clarificationis meae, cum illud bibam vobiscum novum, nihil austeritatis habens, totum dulcedine plenum, et hoc in regno Patris mei, id est in corpore meo glorificato, vel in regno coelorum, et vobiscum. Nam et vos mecum bibetis, cum de torrente voluptatis meae vos potavero. Per diem illum intelligere possumus gloriam resurrectionis et clarificationis, qui dies finem non habet. De quo dicitur: »Haec est dies quam fecit Dominus, exsultemus et laetemur in ea (Psal. CXVII).« In claritate enim Christi exultabimus et laetabimur, cum corpus humilitatis nostrae configurabitur corpori claritatis suae. Quamvis ergo [Col. 0672C] Christus primitiae sit dormientium, et primus resurgens a mortuis hoc novum vinum biberit, discipulis non statim bibituris, tamen verum est, quod dicitur, et sicut dicitur, quod Christus non biberit de hoc genimine usque in diem illum interminabilem gloriosae claritatis suae, in qua videndus est ab electis suis, ut exsultent in conspectu ejus, et delectentur in laetitia. Quod ergo dicit: »Non bibam amodo usque in illum diem, cum vobiscum bibam,« ad tractum spatii referendum est, non ad initium diei; ut sic intelligatur, cum vobiscum bibam, quasi diceretur, quo die vobiscum bibam. Si autem quod dicitur, »in illum diem,« referamus ad diem resurrectionis transitorium, habentem mane et vesperam, difficile erit intelligere, quod dicit. »Non [Col. 0672D] bibam usque in illum diem, cum vobiscum bibam,« cum discipuli illo die bibituri non essent, nisi simpliciter cogitetur, »Non bibam usque in illum diem, cum vobiscum bibam,« id est cum vobiscum bibendi consummata fuerit causa. Completa enim resurrectio causa est combibendi vinum laetitiae, quodam loquendi modo, quo quae post futura sunt, esse dicuntur, cum causa exstiterit quam sequantur. Hoc modo intelligi potest: »Qui credit in me, habet vitam aeternam (Joan. VI).« Et illud: »Beati pauperes spiritu quoniam ipsorum est regnum coelorum (Matth. V).« Sic multa alia quae futura sunt, anticipantur, ut esse dicantur, quia praeexistente causa, qua sunt, non restat, nisi ut sint.

[Col. 0673A] Quod Christus dicit, se, non hoc, sed de hoc genimine bibere, bibiturum autem non de illo, sed illud, gaudii praegustati futuram plenitudinem significare potest. Secundum rationem praemistorum quaerenti, de quo genimine Christus loquatur, de vino scilicet primi calicis, an secundi, responderi potest, locutionem de genimine figurari, ut quod dictum est, intelligatur de alterius significato, et de alterius effectu, et de utriusque fine. Sanguis enim Christo operatur nobis gaudium aeternae salutis, quod est vinum laetitiae; quod etiam in vino prioris calicis significatur quadam ratione similitudinis, quia unum laetificat cor hominis (Psal. CIII).« Gaudium ergo aeternae salutis alterius calicis significatum est, et alterius effectus, utriusque [Col. 0673B] autem finis, et utriusque fructus. Propter quod Dominus in alterius consummatione, et alterius institutione figurate loquens et figurae legis alludens, non in sola substitutione novi sacramenti finem constituit veteris sacrificii; sed utrumque ad unum finem dirigit, ultra quem nullus est finis. Cum ergo dicit: »De hoc genimine,« quamvis per demonstrationem vel digitus vel oculus in rem praesentem tendatur, ut nihil aliud videatur intelligendum, quam quod oculis exhibetur: tamen aliud intelligendum suadet manifesta rei veritas, et fidei pietas: cum non sit dignum fide, quod hoc ipsum, nisi in suo effectu vel significato in regno coelorum a Christo cum discipulis sit bibendum. Sic autem in [Col. 0673C] hoc genimine, quamvis per poculum vel digitum demonstrato, aliud vinum, non insolenter potest intelligi: sicut in aqua, cum demonstratur, alia aqua significatur, Domino dicente: »Qui biberit ex hac aqua, sitiet iterum (Joan. IV).« Per hanc enim aquam mulieri Samaritanae demonstratam, intelligitur aqua saecularis voluptatis vel cupiditatis, quae sitim non exstinguit; cui opponitur aqua sapientiae salutaris, de qua Dominus dicit: »Qui biberit ex aqua quam ego dabo ei, non sitiet in aeternum (ibid).« Summopere cavendum est hoc loco, ne scrupulum fidei faciat in verbis Christi differens positio demonstrationum. Nam cum superius diceret: »Hoc est corpus meum,« et deinde: »Hic sanguis meus (Matth. XXVI),« utrobique demonstravit, [Col. 0673D] quod solum intelligi voluit. Nec immerito. Ibi enim fides hujus sacramenti erat aedificanda, et forma fidei et confessionis nostrae sine velamento figurae planis verbis praescribi debuit. Cum dicitur autem: »Amodo non bibam de hoc genimine vitis,« in genimine quod demonstrari videtur, aliud insinuat intelligendum, quod in hoc genimine figuratur; sic enim fieri oportuit. Nam quia utriusque Testamenti plena consummatio demonstranda fuit verbis notis, quamvis minus propriis, rebus quoque aeque notis, et ad rem pertinentibus significare voluit, quod nec oculus vidit, nec auris audivit, nec in cor hominis ascendit (I Cor. II). Non sit ergo mirum, locutionem figurari ad eam rem quoquo modo intelligendum, quae nulla verborum proprietate valeat [Col. 0674A] exprimi, et quam necesse sit aliquomodo intelligi.



Alio modo unde supra.

Verba Christi quasi ubera lacte redundantia, quo magis pressantur, uberius lac fundunt. Vinum post vinum eliquat uva pressius calcata. Habent divina eloquia sua promptuaria, et plena, eructantia ex hoc in illud. Ibi invenitur vinum laetitiae, dicente David: »Vinum laetificet cor hominis (Psal. CIII).« De hoc bibit Christus, bibituri sunt et omnes, qui sunt Christi. Invenitur ibi et vinum compunctionis, dicente eodem David: »Ostendisti populo tuo dura, potasti nos vino compunctionis (Psal. LIX).« Videamus, an Christus de hoc vino biberit, quia de eo scriptum est, contra persecutorem ejus vel Judam vel Judaeum: »Persecutus est hominem inopem et [Col. 0674B] mendicum, et compunctum corde mortificare (Psal. CVIII).« Corpore quidem compunctus est, sicut scriptum est: »Videbunt, in quem compunxerunt (Act. II).« Sed quomodo compunctus est corde, nam de poenitentibus in Actibus apostolorum scriptum est: »Compuncti sunt corde.« Quae quidem compunctio in Christum non cadit. Sed nunquid in solis poenitentibus est compunctio? Nequaquam. Nam de impoenitentibus et duris corde juxta Apostolum, scriptum est: »Dedit illis Deus spiritum compunctionis, oculos, ut non videant, et aures ut non audiant (Rom. II).« Malis enim saepe molesta sunt bona, et ira vel odio contra justitiam et contra veritatem compunguntur. Habet enim iniquum odium, stimulos suos; et sicut est bona compunctio ex [Col. 0674C] amore et devotione, sic est et mala ex odio et iniquitate descendens. Est autem, ut praelibavimus, quaedam compunctio ex dolore poenitentiae, quae convenit peccatoribus ad Deum conversis. Est quaedam compunctio ex asperitate disciplinae, quae omnibus justis per multas tribulationes a Deo imponitur. Multae enim tribulationes justorum: et non est justus, qui non patitur. Per hanc disciplinae compunctionem, quasi per infusionem vini, curantur, si qua sunt, vulnera justorum, et sanatur infirmitas, aut custoditur humilitas, aut exercetur patientia eorum. Hoc est vinum compunctionis, vel secundum aliam translationem, vinum stimulationis. Quotquot enim justi sunt, quanquam in laetitia et exsultatione [Col. 0674D] Deo serviant, quia spiritus promptus est, tamen quia infirma est caro (Marc. XVI), in tribulatione malorum et dolore ingemiscunt et parturiunt usque adhuc; in sudore vultus sui manducantes panem suum, pane lacrymarum cibantur, et potantur vino compunctionis. Patres enim nostri comederunt uvam acerbam, et dentes filiorum obstupescunt. De hac uva acerba, id est de tumore propriae voluntatis, expressum est hoc vinum: et de hoc genimine vitis tota poenalitas nostrae mortalitatis processit. Christus autem et ipse factus particeps mortalitatis nostrae de torrente in via bibit (Psal. CIX), et disciplina pacis nostrae super eum, quoadusque biberet calicem passionis, finem ponens suae disciplinae quam pertulit, et nostrae miseriae quam sanavit. Qui [Col. 0675A] bibens calicem passionis, bibit vinum compunctionis: quia non solum compunctus est in corpore, sed dolore cordis intrinsecus, quia poenituit eum hominem fecisse. Ergo Pater ostendit ei dura; nec enim pepercit ei, donec resurgens a mortuis, conscisso mortalitatis sacco, immortalitatis stola circumdatus, Patri diceret: »Conscidisti saccum meum, et circundedisti me laetitia; ut cantet tibi gloria mea, et non compungar (Psal. XXIX).« Sed quia oportuit Christum prius pati, et sic resurgere a mortuis, jam appropinquante hora passionis calicem passionis bibiturus, et sic de hoc mundo transiturus ad Patrem, dicit: »Non bibam amodo de hoc genimine vitis, etc.« Quasi diceret: Hactenus de hoc genimine vitis bibi, hoc est de infirmitate assumptae [Col. 0675B] mortalitatis quae tristia sunt pertuli. Nunc finis est tristitiae. Hoc poculum amarum amodo non bibam, sed vinum laetitiae in regno Patris mei, cum converterit planctum in gaudium mihi; et vos, qui calicem meum bibetis contristabimini; sed tristitia vestra vertetur in gaudium, ut vinum novum vobiscum bibam. Locutio autem sic figuratur, si idem sit novum vinum, et illud quod biberat ante novum; sed modus locutionis est nostrae consuetudini satis accommodatus; sicut dici solet, quae seminaverit homo haec et metet.



Alio modo exponitur, ut supra.

»Quis plantat vineam, et de fructu ejus non edit? (I Cor. III.) Plantavit Dominus vineam. Quaenam [Col. 0675C] haec est? »Vinea, inquit Isaias, Domini Sabaoth domus Israel est (Isa. V).« Sicut differt vinea a vinea, sic et vinum a vino. Vinea Domini discernitur a vinea aliena. Haec est gentilitas a Dei cultu aliena, et idololatriae dedita. Synagoga autem, quae ad Domini vineam pertinere habet, tanquam ab eo plantata et exculta, pro parte justorum vinea Domini est, et vinea Sorech, id est vinea electa: pro parte vero malorum et infidelium conversa est in amaritudinem vitis alienae. Generatio enim perversa est, et infideles filii. Facti sunt enim sicut gentes, quae Deum ignorant. Haec vinea fructificavit impietatem pro fide, diffidentiam pro spe, invidiam vel odium pro dilectione. Praedixit et hoc Moyses: »De vinea Sodomorum vinea eorum, et de suburbanis Gomorrae [Col. 0675D] Uva eorum uva fellis, et botri amarissimi. Fel draconum vinum eorum, et venenum aspidum insanabile (Deut. XXXII).« Uva fellis, fel draconum, venenum aspidum insanabile, tria haec quid sunt, nisi impietas, et diffidentia, et odium inexorabile, vel quaecunque vitia tam pessimis rebus similia? Qualis est haec vinea, tale et vinum ejus. Acetum est, de quo dicit: »Et in siti mea potaverunt me aceto (Psal. LXVIII).« Vinum myrrhatum est, quod cum gustasset Dominus, noluit bibere. Gustavit quidem, per experientiam probans, quanta esset malitia eorum; sed noluit bibere, quia non approbavit; quia respuit, quod displicuit. Fidelis autem Synagoga, quae per obedientiam placuit Deo sicut germen delectabile, et sicut vinea electa fuit; de qua [Col. 0676A] Isaias: »Vinea meri cantabit ei (Isa. XXVII).« Delectatus est Deus in obedientia antiquorum justorum sub legalibus praeceptis, et judiciis, et promissis, et sacramentis. Habuit haec obedientia tempora sua usque ad passionem Christi. Deinde successit nova obedientia, novaque justitia, majori perfectione magis Deo placitura. Propter quod nunc dicit: »Non bibam amodo de hoc genimine vitis, etc.« ac si diceret: Non delectabor amodo obedientia, qualis usque nunc sub lege fuit. Instat dies ille, id est tempus gratiae, ut umbra evacuetur, et propter nova promissa sub novis praeceptis, novisque sacramentis, religio augeatur, et exemplo humilitatis meae obedientia perficiatur, in qua magis vobiscum delecter in regno Patris mei, hoc est in Ecclesia. [Col. 0676B] Quod dicit: »Donec bibam illud novum,« significat ex aliqua parte eamdem esse obedientiam legis et Evangelii, et ex aliqua parte innovatam, id est mutatam et auctam. Hinc ipse et alio loco dicit: »Non veni legem solvere, sed adimplere (Matth. V)« Summa autem legis adimpletio haec est, obedientia usque ad mortem. Haec est perfecta charitas, hic finis justitiae et omnis consummationis. Haec obedientia clausa fuit in lege in primo et maximo mandato: Diliges Dominum Deum tuum ex toto corde tuo, et ex tota anima tua, et ex omnibus viribus tuis, et ex tota mente tua (Deut. VI).« Clausa quoque in sacrificiis, et in morte hostiarum latenter insinuata. Nunc autem in exemplo mortis Christi propalata [Col. 0676C] est, et imitatoribus et dilectoribus Christi imposita. Haec obedientia calix est salutaris, calix passionis Christi. Hoc est vinum novum, de quo dicit: »Donec bibam illud novum in regno Patris mei.« Quid est ergo illud novum vinum bibere, nisi ex amore obedientiae pati? Quid est vobiscum bibam illud, nisi et vos ex amore obedientiae compatiemini? Quid est, bibam illud, sed novum; nisi quia novum erat, ut pro genimine vitis biberetur calix passionis? Novum erat, ut pro agno immolaretur homo. Bibam illud vobiscum novum, quia in hujus novitate calicis ego delectabor, et vos delectabimini: et pro hac hilaritate mentis »hilarem enim datorem diligit Deus (II Cor. IX).« Obedientia autem usque ad mortem intelligenda est non in sola morte carnis, [Col. 0676D] sed quodammodo in omni perfecta mortificatione et castigatione corporis; maxime autem in omni perfecta renuntiatione propriae voluntatis. Nam se ipsum mactat, qui propriam voluntatem jugulat, qui ab illicitis deliciis se propter Deum abstrahit, animam suam propter Deum odit, et in hoc mundo odiendo perdit, et perdendo in vitam aeternam custodit; qui in hilaritate mentis et dulcedine charitatis propria voluntate postposita per judicium discretionis fratris voluntatem praeponit; hic pro fratre animam ponit. In omni genere martyrii est obedientia usque ad mortem, sive nos occidat gladius persecutoris, sive gladius spiritus, quod est verbum Dei. Haec est perfecta obedientia, qualis in lege non erat; quia lex neminem adduxit ad perfectum. [Col. 0677A] Hoc est novum vinum, quod bibit Jesus Christus cum discipulis suis. Quicunque hac in obedientia delectantur, conbibitores sunt Jesu Christi, et de calice ejus bibunt vinum conditum, et mustum malorum granatorum.

Ut summatim quae diffusius dicta sunt perstringamus, Christus vera vitis est, secundum plenitudinem gratiae; cujus vitis vinum est salus mundi, et commune gaudium omnium justorum. Hoc ipse bibit in initia non novum, in fine novum, hoc est ab omni austeritate alienum, et omni dulcedine plenum. Item Christus vitis est, secundum conditionem assumptae infirmitatis. Cujus vitis, id est infirmitatis assumptae, vinum est amaritudo passionum et tribulationum. Vinum non novum, quia de uva [Col. 0677B] acerba, et de propagatione veteris hominis, id est Adae, non secundum culpam, sed secundum poenitentiam. Vinum hoc de vetustate amarum, et in amaritudine vetustum, sed mox novo mutandum. Item vinea dicitur ecclesia justorum, secundum gratiam fidei et charitatis, cujus vineae vinum est obedientia legis, vel Evangelii, sed obedientia legis figura erat obedientiae Evangelicae perfectionis. Obedientia legis immolare agnum, obedientia nova immolare se ipsum. Illa vinum non novum, ista vinum novum, de quo Dominus dicit: »Neque mittunt vinum novum in utres veteres: alioqui rumpuntur utres, et vinum effunditur, et utres pereunt (Matth. IX)



Alio modo unde supra.
[Col. 0677C]

Simplicior intelligentia ab aliquibus exposcitur. Possunt haec verba ad litteram ex parte accipi. Quia hoc ultimum pascha cum discipulis suis celebravit, aliud deinceps non celebraturus, dicit: »Non bibam amodo, etc. »Tanquam diceret. Ex hoc genimine, juxta ritum paschalis obedientiae, non bibam, sed ad aliud convivium vos invito, ut edatis et bibatis super mensam meam in regno meo Nec praejudicat huic sententiae, quod post resurrectionem cum discipulis suis manducavit et etiam bibit, sicut videtur ex Actibus apostolorum, dicente Petro: »Manducavimus et bibimus cum illo, postquam resurrexit a mortuis (Act. X).« Non enim negat, se omnino bibiturum, sed dicit: »Non bibam ex hoc [Col. 0677D] genimine,« id est, solemnia paschalis observantiae, bibendo ex hoc calice, non iterabo; sed hujus festivitatis mysteria in regno Patris mei, id est in regno coelorum, sive in Ecclesia, complebo. Unde apud Lucam dicit: »Dico vobis, non manducabo illud, donec impleatur in regno Dei (Luc. XXII).« Manducavit quidem post resurrectionem cum discipulis suis, sed non manducavit ex hoc, nec bibit ex hoc: id est, nec pascha manducavit, nec vinum libavit, sicut in sacrificio fieri solet. Manducavit tamen, ad astruendam fidem resurrectionis, et credentes discipuli, novo gaudio resurrectionis perfusi sunt, ut quodam modo novum vinum tunc biberet cum discipulis suis, id est novum gaudium haberet cum illis in gloria resurrectionis suae; et in se ipso, quasi in [Col. 0678A] regno Patris sui. Discipuli enim de morte ejus contristati, viso Domino gavisi sunt supra quam dici possit; sicut scriptum est: »Ad vesperum demorabitur fletus, et ad matutinum laetitia (Psal. XXIX).«



De veritate mutationis.

Mutatio panis in corpus Christi vera est, et mystica. Utriusque autem rei, id est veritatis et mysterii, propria consideratio fidem aedificare potest, aut charitatem. Sed veritatem mutationis primo attendamus. Vera est, inquam, mutatio, non secundum figuram, sed secundum substantiam. Non enim transfiguratur panis, sed transsubstantiatur. Novo et inusitato modo species manet, et substantia mutatur. In transfiguratione autem non sic. Nam cum Satanas transfigurat se in Angelum [Col. 0678B] lucis, non natura demutatur, ut una natura in alteram transferatur. Quando Dominus in monte transfiguratus est (Matth. XVII), quod clarificatum est, non substantiam mutavit, sed decorem induit, ut esset, non alterius naturae, sed alterius gloriae. Non est nostrae possibilitatis, vel edicere, vel cogitare, quomodo Christus vel ante resurrectionem, vel post, in specie glorificata apparens, nunc unam nunc alteram speciem exhibuit, quasi ad hoc, ne agnosceretur; cum id tamen semper ageret, ut agnosceretur. Nam ad haec quis idoneus? Quis sufficit explicare, utrum in transfiguratione priorem speciem exuerit: an eam retinens et ab oculis praesentium discipulorum abscondens, gloriosam illam speciem superinduerit? Quis sufficit explicare, quomodo [Col. 0678C] in resurrectione clarificatus, non in illa festiva specie gloriae suae apparuit; sed in specie nunc quasi nota, nunc quasi non nota, sicut voluit agnosci, vel ad tempus non agnosci: utrum in ipso erat, ne agnosceretur, quia sicut scriptum est (Matth. XVI), in alia effigie ostensus est: an in illis erat, qui agnoscebant, quia oculi eorum teneantur, et nunc existimatus est phantasma esse, vel specie nunc hortulanus (Joan. XX), nunc quasi peregrinus (Luc. XXIV), vicissim se manifestans, et abscondens, quibus voluit, et sicut voluit? Quid aliud super hujusmodi affirmare possumus, nisi quod Jesus Deus est: et sicut potestatem habens, cui serviunt ad nutum omnis forma et materia, [Col. 0678D] omnis species et substantia? Circa haec autem, formam scilicet et materiam, sive speciem et substantiam, praeclara philosophorum sudaverunt ingenia; et subtilissima indagatione investigare conati sunt singulorum naturam, et unde esset, et quid esset, vel non esset, et ubi esset, et quid denique posset; et quod sibi videbatur, secundum conjecturam humanae rationis, quasi diffinitum habebant et certum: et arbitrati sunt, secundum acumen ingenii sui, legem naturae certis terminis concludere, et indubitatis diffinitionibus limitare; quasi a veritate discordaret, quidquid eorum diffinitionibus obviaret. Et quidem secundum solemnem ordinem et cursum naturae multa ab eis tam mirabiliter, quam multa fideliter edisserta sunt; sed [Col. 0679A] multa probabiliter elaborata, sed a veritate tam extranea, quam a pietate fidei aliena. Quidquid ab eis vere fideliterque comprehensum est, et definitum, hoc non illorum est, sed ejus, qui veritas est, et qui illuminat omnem hominem venientem in hunc mundum (Joan. I), per quem eis ex aliqua parte veritatis lumen illuxit. Veritas enim apud quemcunque inveniatur, Dei est, et non hominis, quia »omnis homo mendax, Deus autem verax (Rom. III).« Quidquid ergo contra fidei veritatem, et pietatis formam diffinitum habebant et affirmabant, hoc illorum erat, hoc a se dicebant, et de propriis locuti sunt; et ignari coelestium sacramentorum, ignorantes sapientiam Dei in mysterio absconditam, »evanuerunt in cogitationibus suis, et [Col. 0679B] obscuratum est insipiens cor eorum. Dicentes enim se esse sapientes, stulti facti sunt (Rom. I)«: miroque Dei judicio, qui inter homines supra homines aestimati sunt, quasi soli sapientes, vel prae caeteris sapientes; nunc prae caeteris apparent insipientes nobis, per gratiam Dei, qui de tenebris nos vocavit in admirabile lumen suum. Verus siquidem est sermo, qui scriptus est: »Infatuatus est omnis homo ab sapientia.« Fides itaque nostra verbis ipsius Dei, immobiliter fundata, incerto humanarum opinionum non jactatur, sicut nutabunda et fluctuans; sed veritate subnixa, et super firmam petram divinae auctoritatis solidata, inconcussa constat et inconvulsa; et si quid diffinitionibus philosophorum [Col. 0679C] contrarium continet, cedere debet opinio veritati, ut veritas fidei in omnibus triumphet, destruens omnem altitudinem extollentem se adversus scientiam Dei, et in captivitatem redigens, omnem intellectum in obsequium Christi. Quidquid in mysteriis fidei sua profunditate modum humanae intelligentiae excedit, et fines humanae rationis transcendit, Deo committendum est, eique reservandum, qui tempore opportuno mysteria nunc operta revelabit his, qui verbis ipsius debitam reverentiam exhibentes, firmiter et fideliter credunt; non haesitantes de fide verborum, quamvis ratio modi interim non eluceat. Vult enim Deus arcana sua nobis, et a nobis credi, sed modum ad tempus ignorari, ut habeat fides meritum, et quod nunc [Col. 0679D] occultum est, reservetur ad praemium. Habet itaque simplicitas fidei piam conscientiam in iis, quae Deus credenda mandavit; piam vero ignorantiam in iis, quae non quaerenda abscondit. Utraque autem, pietas conscientiae scilicet, et ignorantia, apud Deum gloriam habet et laudem, dum mens humana coram Deo humiliatur, ut credat quae dixit, et a superba et curiosa inquisitione compescitur, ne quaerat quae non dixit. Utrobique ergo fides proficit ad meritum, et in utraque simplicitate confidenter suspirat ad praemium; »qui enim ambulat simpliciter, ambulat confidenter (Prov. X). »Simpliciter ergo et confidenter, firmiter et constanter, teneamus, credamus, et confiteamur, quod substantia panis in substantiam carnis Christi mutatur, [Col. 0680A] manente tamen specie panis, mirabiliter, et ineffabiliter, et incomprehensibiliter. Indubitanter credimus, quod ita est: quomodo autem hoc sit, adhuc simpliciter ignoramus. Nondum de modo scimus; sciemus autem postea, cum virtus hujus mysterii in nobis fuerit consummata. Consummationem indicat ipsa conversio panis in corpus Christi. Mystica enim est; significans gratiam ipsam, quam operatur in nobis.



De mystica significatione mutationis panis.

Attendamus itaque, quid sit panis ante conversionem. Quid sit autem, quotidiana docet experientia. Sustentatio enim vitae est, sed transitoriae: nec manet ipse, nec vita quam sustentat. Ille usu suo deficit, et vita deficiendo praeterit. Non valet vitam [Col. 0680B] aeternam praestare, vix valet vitam temporalem ad modicum tempus sustentare. Propterea opus est quotidiana refectione; diurna vita divinae refectioni debetur. Qui quotidie indigemus, vix et aegre usque ad diem tertium sustinemus. Corpus nostrum infirmum et fragile multisque corruptionibus et infirmitatibus obnoxium dum reficitur, deficit; et quotidie dum instauratur, fatiscit; vitaque mortalis dum et cibo sustentatur, praeterlabitur, et dum nutritur, minuitur, et in mortem semper praeceps ruit, dum quotidiana refectione a morte differtur; et ut usu evenit, cibus causa sanitatis quaesitus, causas morbi generat; et ubi vita quaeritur, ibi mors invenitur. Panis ergo iste destruitur et perit, [Col. 0680C] nec permanet in vitam aeternam. Corpus nihilominus destruitur et perit. Esca enim ventri et venter escis; Deus autem hunc et has destruet. Cum absorpta fuerit mors in victoria, cum mortale hoc induerit immortalitatem, tunc vitam aeternam corpori praestabit, non cibus iste qui perit sed cibus qui permanet in vitam aeternam. Attende virtutem sacramenti. Decrevit Deus mortale hoc immortalitate vestire et mortalem vitam in vitam aeternam transferre. Propterea cibum in cibum mutavit, panem vitae in panem vitae, sed panem vitae transitoriae in panem vitae aeternae, ut et mutatione cibi in cibum credatur et intelligatur, speretur, et exspectetur mutatio mortalis vitae in immortalem vitam, ut dum mutabilitate temporum ad mortem [Col. 0680D] trahimur, ipsa morte in melius mutandi mortem non timeamus, quia spes nostra immortalitate plena est. Homini quippe infirmo, et de infirmitate perfecte curando, cibum mutari oportuit, ut vitali cibo vetiti et lethiferi cibi malitia curaretur, cibi concessi imperfectio instauraretur. Cibus vetitus non potuit nisi inferre mortem, cibus concessus non potuit nisi differre mortem, nisi Christi benedictione vertatur in cibum, qui potest auferre mortem. Substantialis mutatio panis veri in verum corpus Christi, mutationem mortalis vitae in immortalem vitam sic quodammodo operatur, et sic significat, ut tamen ex aliqua parte dissimilis sit, et ex aliqua parte similis. Nam, ut ait Apostolus: »Unus panis unum corpus multi sumus, omnes qui [Col. 0681A] et de pane uno, et de uno calice participamus (I Cor. X).« Tota enim Ecclesia in universa electorum multitudine unus panis est, et ipsa tota corpus Christi est; et quicunque in corpore et de corpore Ecclesiae sumus; unus panis sumus, et membra Christi sumus; et per quamdam mutationem quasi aliud erimus, quam nunc sumus, quia nondum apparuit quid erimus. Mutatio tamen, quae circa nos futura est, naturae quidem erit in alteram gloriam, sed non in alteram naturam. Tanta tamen et talis erit mutatio, ut illa substantiali mutationi ex aliqua parte possit assimilari. Nam si conversio nostra de malo ad bonum in praesenti tempore id efficit in nobis, ut simus aliquod initium creaturae Dei, et quasi nova creatura in Christo; propter [Col. 0681B] quod Propheta dicit: »Et dixi, nunc coepi: haec mutatio dexterae Excelsi (Psal. LXXVI);« quid tunc erimus, quid, inquam, erimus, cum absorbebitur quod mortale est a vita, cum revelata facie gloriam Domini speculantes, in eamdem imaginem transformabimur a claritate in claritatem, tanquam a Domini Spiritu? Filii resurrectionis et aequales angelis Dei ita nobis dissimiles erimus, ut pene nihil minus existimari possimus quam nunc quod sumus. Virtus itaque hujus mysticae mutationis consummatio est beatae vitae; sed quoniam ad consummationem beatae vitae rectissime pervenitur per consummationem justitiae, id est bonae vitae: ipsa quoque consummatio bonae vitae per conversionem [Col. 0681C] vini in sanguinem nobis suggeritur: et si advertere delectat, salubriter intimatur. Quod ut magis eluceat, ad viam intelligentiae praestruendam, de aliis conversionibus adjungendum est.



De mystica significatione mutationis vini.

Legitur quaedam conversio aquae in sanguinem, sed apud Aegyptios, sicut scriptum est: »Et convertit in sanguinem flumina eorum (Psal. LXXVII).« Legitur alia conversio aquae in vinum in nuptiis, quae factae sunt in Cana Galilaeae. Legitur et haec tertia vini in sanguinem, quae facta est in coena Domini, et quotidie in Ecclesia frequentatur. Prima conversio hoc indicare potest, quod aqua mortiferae sapientiae, quae est sapientia hujus mundi, vel prudentia carnis, in sanguinem, hoc est in mortem [Col. 0681D] eis vertitur, qui ambulant secundum carnem, nec sapiunt ea quae sursum sunt, sed quae super terram. Nam sicut scriptum est: »Prudentia carnis mors est; et sapientia carnis inimica est Dei (Rom. VIII).« Unde per increpationem propheta dicit: »Et nunc quid tibi vis in via Aegypti, ut bibas aquam turbidam; et quid tibi cum via Assyriorum, ut bibas aquam fluminis? (Jer. II). »Omnis terrena sapientia odibilis Deo, de qua bibunt Aegyptii, id est amici hujus mundi, qui sunt inimici Dei, aqua Aegypti est, quae in sanguinem vertitur. Sanguis enim ejus super eum, quicunque biberit ex ea. Secunda conversio, quae est aquae in vinum, indicare potest conversionem timoris in amorem justitiae. Est enim aqua sapientiae salutaris, et »initium [Col. 0682A] sapientiae timor Domini (Psal. CX).« Timere Deum sapere est; sed timor sine amore nondum saporem vini habet, sed est sicut aqua insipida. Timor enim poenam habet, et qui timet, quodammodo ipsam poenam sentit, aut praesentit, quam metuit. Amor autem justitiae vinum laetitiae est, quod laetificat cor hominis (Psal. CIII). Justitiae enim Domini rectae, laetificantes corda. Haec autem conversio in nuptiis fit, quia in fide et justitia desponsata est Ecclesia Deo, illa utique justitia, quae ex fide est Christi Jesu. Quae quidem justitia amoris est, non solius timoris; sicut justitia legis. Propter quod Apostolus ait: »Non accepistis spiritum servitutis iterum in timore; sed accepistis spiritum adoptionis filiorum, in quo clamamus Abba Pater (Rom. [Col. 0682B] VIII).« Amor autem justitiae bonam vitam informat, ut bona sit; sed non consummat, nisi perfectus sit. Quae est enim consummatio, quaeve perfectio, nisi illa, de qua dicitur: »Majorem charitatem nemo habet, ut animam suam ponat quis pro amicis suis? (Joan. XV).« Vinum ergo in sanguinem convertitur, cum justitia delectat, et in tantum delectat, ut contra injustitiam usque ad sanguinem resistere deliberatum sit. Haec est enim perfectio justitiae; nam de imperfectione, quae e diverso est, Apostolus scribens ait: »Nondum usque ad sanguinem restitistis, adversus peccatum repugnantes (Hebr. XII).« Si ergo justitia convertatur in judicium, si justus contra tentationem sive persecutionem super femur suum gladio accingatur; si [Col. 0682C] utilius judicet mori, quam a justitia declinare, si dicat: »Melius est incidere in manus hominum, quam derelinquere legem Dei mei (Dan. XIII);« si cum Apostolo dicat: »Bonum est mihi magis mori, quam ut gloriam meam quis evacuet (I Cor. IX);« si coram hominibus judicandus pro confessione veritatis vel defensione justitiae, fidelis invematur, cum Christo in futuro judicaturus; si aemulator passionis Christi calicem Christi sitiat et dicat: »Calicem salutaris accipiam (Psal. CXV);« jam tunc consummata est virtus hujus sacramenti, et vinum in sanguinem convertitur; et qui ejusmodi est, martyris nomine dignus est, et testis fidelis invenitur, testimonium dans in terra, quia tres [Col. 0682D] sunt qui testimonium dant in terra: spiritus, aqua, et sanguis (I Joan. V).« Spiritus justorum, aqua poenitentium, et sanguis martyrum. Quomodo sacrificium veritatis a Domino sit institutum ex Evangelio Matthaei hactenus adnotavimus; consequens est, ut ejusdem sacrificii instituendi modum et ordinem, ex Evangeliis Marci et Lucae evangelistarum attendamus.

Ex evangelio Marci (cap. XIV): »Et manducantibus illis, accepit Jesus panem, et benedixit,« etc. usque ad illud: »Non bibam de genimine vitis.«

Pro eo quod Matthaeus dicit (cap. XXVI): »Accipite et comedite,« Marcus dicit: »Sumite,« pro duobus unum verbum ponens; nec immerito. Nam qui accipit, sumit; et qui comedit, sumit. Caetera omnia [Col. 0683A] apud Matthaeum et Marcum non solum eadem sunt, sed pene iisdem verbis enuntiata sunt; nisi quod Marcus solus ponit: »Et biberunt ex eo omnes.«

Ex evangelio Lucae (cap. XXII): »Et ait illis: Desiderio desideravi hoc pascha manducare vobiscum,« usque ad illud: »Qui pro vobis fundetur.«

Desiderio novi sacrificii inchoandi desiderat Dominus vetus pascha terminari: propter quod exaggerans magnitudinem desiderii sui, dicit: »Desiderio desideravi hoc pascha manducare vobiscum, antequam patiar.« Volens siquidem consummare, quae ante passionem consummanda erant, quasi festinat ad passionem, ut nostram acceleret salutem. De veteri ergo sacrificio intelligendum est, quod dicit: »Desiderio desideravi,« etc. Cujus veteris consummationem [Col. 0683B] et mutationem ostendens, dicit: »Dico enim vobis, quod ex hoc non manducabo illud, donec impleatur in regno Dei (Luc. XXII).« Quasi diceret: Ex hoc tempore illud vetus sacrificium non manducabo, et solemnia Paschalis observantiae non iterabo; sed quod figurae deest, per sacramentum veritatis in regno Dei implebo. Deinde subjungit de calice dicens: »Et accepto calice, gratias egit et dixit: Accipite, et dividite inter vos (ibid.).« Solus iste evangelista duos commemorat calices, unum pertinentem ad vetus sacrificium; alterum ad rovum: commemorato eo qui ad vetus pascha pertinet, de ejus translatione subjungit dicens: »Dico enim vobis, quod non bibam de generatione vitis, donec regnum Dei veniat (ibid.).« Sicut supra commemoravimus, [Col. 0683C] ubi Matthaeus ponit (cap. XXVI): »Benedixit ac fregit;« et ubi Marcus ponit (cap. XIV): »Benedicens fregit,« ibi Lucas ponit: »Gratias egit et fregit (Luc. XXII);« et Paulus cum Luca concordans ponit: »Et gratias agens fregit (I Cor. II).« Quod vero Lucas ponit: »Quod pro vobis datur (Luc. XXII),« nec Matthaeus nec Marcus dicit: pro quo Paulus dicit: »Quod pro vobis tradetur (I Cor. XI).« Similiter quod Lucas dicit: »Hoc facite in meam commemorationem (Luc. XXII),« nec Matthaeus nec Marcus dicit; nisi pro eodem accipiatur: »Hoc facite in meam commemorationem,« quod Lucas dicit (cap. XIV), et »sumite,« quod Marcus dicit (cap. XIV), »et accipite et comedite,« quod Matthaeus dicit (cap. XXVI). Sed quia Paulus utrumque ponit, videlicet: [Col. 0683D] »Accipite et manducate (I Cor. XI),« pro quo Matthaeus dicit: »Accipite et comedite (cap. XXVI),« et hoc quod Lucas dicit: »Hoc facite in meam commemorationem,« hinc videtur aliquid interesse inter hoc, quod Matthaeus dicit: »Accipite et comedite,« et hoc quod Lucas dicit: »Hoc facite in meam commemorationem.« Ad commemorationem itaque Dominicae mortis faciendam, et in Ecclesia frequentandam, certum est hoc pertinere, quod scriptum est: »Hoc facite in meam commemorationem.« Apostolus enim hoc declarat, qui verba Christi de calice loquentis in hunc modum ponit: »Hic calix novum testamentum in meo sanguine, hoc facite quotiescunque bibetis in meam commemorationem [Col. 0684A] (ibid.).« Deinde adjungit: »Quotiescunque enim manducabitis panem hunc, et calicem bibetis, mortem Domini annuntiabitis donec veniat (ibid).« »Hoc, inquit, facite in meam commemorationem.« His verbis nos Christus instituit ad se offerendum, ad se manducandum, ad se mutandum. Quasi diceret: Offerte vos, quod ego offero, manducate quod ego do; denique facite quod ego facio; sustinete pro me, sicut et ego pro vobis sustineo. Corpus vestrum et sanguinem vestrum pro invicem date, et animas vestras pro invicem ponite; sicut ego corpus vobis, et sanguinem meum do, et pro vobis animam meam pono. Juxta quae Salomon ait: »Cum sederis ad mensam divitis, diligenter attende, quae apponuntur tibi; et immitte manum tuam, sciens quod talia [Col. 0684B] oportet te praeparare (Prov. XXIII).« Sequitur Lucas et dicit (cap. XXII): »Similiter et calicem, postquam coenavit, dicens: Hic est calix,« etc. Praemiserat de pane loquens: »Fregit et dedit eis.« Ad hoc respicit, quod hic dicit: »Similiter et calicem;« ac si dicat: Panem dedit, similiter et calicem dedit. Quod autem addidit: »Postquam coenavit,« ad utrumque videretur referendum, ad datum videlicet panem, et ad datum calicem, nisi cum de pane fieret sermo, praemitteretur apud Matthaeum (cap. XXVI): »Coenantibus illis,« et apud Marcum (cap. XIV): »Manducantibus illis.« Ex verbis itaque Matthaei et Marci videtur, quod inter coenandum vel manducandum panem dederit. Ex verbis Lucae apparet, quod postquam coenavit, calicem dedit. Matthaeus ergo et Marcus [Col. 0684C] significare videntur, Dominum, panem et calicem discipulis dedisse, adhuc eis coenantibus, quasi adhuc de coena restaret. Et hoc quidem recte dicitur, et recte intelligitur, si pro coena una habeatur esus typici agni cum perceptione substituti sacramenti. Lucas vero, qui solus duos calices commemorat, quasi coenam cum suo calice terminat, ubi Dominus novam cum suo calice coenam inchoat. Ergo quod dicit, postquam coenavit, sic intelligi potest, postquam veteris sacrificii solemnia complevit. Hoc itaque dicere videtur, ut Dominicam coenam a priori coena distinguat, sicut calicem a calice distinguendum insinuat. Sequitur Lucas, et dicit: »Hic est calix novum testamentum in meo sanguine (Luc. XXII).« Ut supra diximus, apud Matthaeum et Marcum [Col. 0684D] (cap. XXVI) dicitur: »Hic est sanguis meus novi testamenti.« Ad distinctionem ergo prioris calicis dictum videtur, quod Lucas (cap. XIV) Dominum dixisse commemorat. Alium enim potum, sive in eodem vase, sive in alio, Dominus ante propinaverat de quo et dixit: »Accipite et dividite inter vos (Luc XXII).« At non ille calix, sed: »Hic est, inquit calix,« id est potus, qui nunc est in hoc calice, »novum testamentum.« Sub eodem sensu accipi possunt verba hujus evangelistae: »Hic est calix novum testamentum in meo sanguine,« et ea quae Matthaeus ponit: »Hic sanguis est novi testamenti.« Quod si alius modus dicendi aliquam insinuat differentiam dicti, quaeramus in similibus modum dicendi [Col. 0685A] et rationem intelligendi. Apostolus ad Hebraeos loquens, et eorum patientiam collaudans, inter caetera sic dicit: »Rapinam bonorum vestrorum cum gaudio suscepistis, cognoscentes vos habere meliorem et manentem substantiam (Hebr. X).« Quae sit autem melior substantia, paucis interpositis ostendens, ait: »Est autem fides sperandarum substantia rerum (Hebr. XI).« Quibus verbis significat, fidem esse causam, cujus virtute et merito a nobis obtineri possit substantia et facultas et sufficientia omnium bonorum, temporalium et spiritualium, praesentium et futurorum, quae nobis necessaria sunt, et quae a Deo postulanda sunt, et speranda. Dilectio quoque dicitur plenitudo legis, et quod legis perficiendae causa et virtus in ea consistat, sine qua [Col. 0685B] nihil de lege salubriter impletur. Ex his exemplis colligi potest, qua ratione digne possit intelligi, quod a Domino dictum est: »Hic est calix novum testamentum,« novum sane testamentum nova lex est, continens novum pactum, nonnunquam promissum. Hovam enim obedientiam imposuit, et novam haereditatem repromisit. Haec est obedientia usque ad mortem: illa est vita aeterna post mortem. Fide autem hujus calicis dignaeque perceptionis adjuvamur et confirmamur ad hanc obedientiam implendam, et hanc promissionem obtinendam: et utriusque rei causa et virtus in hoc calice constituta est, ut vere dictum sit: »Hic est calix novum testamentum.« Obedientiam usque ad mortem requirit a [Col. 0685C] nobis sanguis Christi, qui pro nobis passus est, nobis relinquens exemplum, ut sequamur vestigia ejus (I Petr. II), hoc est, ut moriamur et commoriamur ei. Vicissitudinem pro vicissitudine, et mortem pro morte exigit a nobis, qui mortem avertit a nobis. O rem mirandam et obstupendam! Inde obligamur usque ad mortem obnoxii, unde per mortem dimittimur a morte liberi. Inde debitum mortis contrahitur, unde debitum mortis absolvitur. Jam ergo ex nova causa debitores mortis sumus, quamvis ex veteri culpa, nihilominus ex nova gratia. Sed mors peccatorum pessima debitae poenae quaedam est exsolutio; sic tamen ut ingratitudinis nulla sequatur absolutio. Pretiosa mors sanctorum, pro morte Christi quaedam est gratiarum actio, et vicissitudinis [Col. 0685D] nonnulla similitudo. Nemo quippe sufficit humilitati ad aequalia respondere; sed quia benignus est, sufficit ei pro gratiarum actione qualemcunque suae mortis similitudinem oblatam accipere. Si enim complantati facti sumus similitudini mortis ejus, simul et resurrectionis erimus. Haec autem similitudo mortis obedientia est usque ad mortem, pertinens ad hunc calicem, qui hic dicitur novum testamentum. Hinc Propheta dicit: »Quid retribuam Domino, pro omnibus quae retribuit mihi? Calicem salutaris accipiam (Psal. CXV).« Ad hunc eumdem calicem pertinet novae repromissionis adeptio, quae est hujus novae obedientiae retributio. Hinc idem Propheta dicit: »Calix meus inebrians quam praeclarus est! Et misericordia tua subsequetur me (Psal. XXII).« [Col. 0686A] Quandiu? »Omnibus diebus vitae meae (ibid.).« Quo fine, quo fructu? »Ut inhabitem in domo Domini in longitudinem dierum (ibid.).«---»Hic est, inquit, calix novi testamenti;« ac si diceret: Hic constituta est causa et virtus et ratio implendi quae in Novo Testamento praecepta sunt, et obtinendi quae promissa sunt. Hic est finis et consummatio legis. Hic est plenitudo gratiae et veritatis, hic est mysterium fidei, firmamentum spei, testimonium dilectionis nostrae, exemplum obedientiae nostrae, pignus haereditatis nostrae, sacramentum innovationis nostrae, confirmatio religionis nostrae. Novum enim Testamentum est in meo sanguine confirmatum, nulloque ritu deinceps mutandum, ut sit legitimum sempiternum. Hic calix amatorium poculum est, quod nobis [Col. 0686B] Christus confecit, arte quam ipse novit. Cum hoc sanguine fuso amorem suum effudit, cum hoc infuso amorem suum infundit, lavans nos a peccatis nostris in sanguine suo. Sic enim necesse erat nobis; sanguine foedatos sanguine oportuit emundari. Quicunque enim ex sanguinibus, et ex voluntate carnis, et ex voluntate viri, et nondum ex Deo natus est, necesse habet dicere: »Libera me de sanguinibus, Deus Deus salutis meae (Psal. L).« Jerusalem sub specie mulieris apud Ezechielem dicitur: »Transiens per te, vidi te conculcari in sanguine tuo; et dixi tibi, cum esses in sanguine tuo, vive. Dixi, inquam, tibi in sanguine tuo, vive« (Ezech. XVI) Et infra: »Et facta es mihi foederata, et lavi te aqua, et [Col. 0686C] emundavi sanguinem tuum ex te (ibid.).« Et Isaias: »Si abluerit Dominus sordes filiarum Sion, et sanguinem Jerusalem laverit de medio ejus in spiritu judicii et spiritu ardoris (Isa. IV).« Sanguis autem peccatoris in quo justus lavat manus suas, non est sacramentum ablutionis, sed exemplum judicii et timoris. Sanguis vero Christi sanctus et sanctificans, justus et justificans, de pollutis sanguine et conceptis de immundo semine mundos facit et candidos; sed illos singulariter et praecellenter, qui calicem passionis bibunt, et pro sanguine Christi fuso sanguinem suum fundunt, inter caeteros tam spectabiles quam mirabiles, ut de eis dici possit: »Hi qui amicti sunt stolis albis, qui sunt, et unde venerunt? Hi sunt, qui venerunt ex magna tribulatione, et laverunt [Col. 0686D] stolas suas, et dealbaverunt eas in sanguine agni (Apoc. VII).« Non in suo sanguine, quamvis mundo, quamvis justo, sed in sanguine Agni, qui tollit peccata mundi. Nemo enim sanctus credit suam justitiam, suamve passionem sibi sufficere ad emundationem; sed quotquot sancti sunt, sanguine Christi sanctificati sunt, et ordinant testamentum ejus super sacrificia. Hoc est testamentum praeponendum omnibus sacrificiis carnalibus Veteris Testamenti, omnibusque sacrificiis spiritualibus Novi Testamenti. Hinc est enim omnis laus eorum, hinc omnis virtus eorum; hinc debetur justitia, quae nunc datur nobis. Hinc speranda est gloria, quae revelabitur in nobis; ut et in obtinenda promissione ordinetur testamentum super sacrificia. »Non sunt condignae passiones [Col. 0687A] hujus temporis ad futuram gloriam, quae revelabitur in nobis (Rom. VIII).« Si qua est ergo fides nostra, si qua spes, si qua charitas, si qua patientia, si qua humilitas; si quid gratiae, si quid virtutis, si quid laudis coram Deo in nobis est, totum de hoc calice propinatur. Hinc enim manat omnis gratiarum divisio: huc ergo redeat omnis gratiarum actio.

Ex Evangelio Joannis (cap. VI): »Operamini non cibum qui perit, sed qui permanet in vitam aeternam, quem Filius hominis dabit vobis. Hunc enim Pater signavit Deus,« etc., usque ad illa verba: »Qui credit in me, non sitiet unquam.«



De cibo qui perit et de cibo qui non perit.

Omnis creatura quae vitam habet, cibum quoque vitae suae congruentem habet. Considerate cuncta [Col. 0687B] animantia, cunctaque germinantia in terra; quomodo vivunt, quomodo nutriuntur, quomodo singula de nutrimento sibi accommodato quasi de cibo sibi contemperato pascuntur. Ignis quoque, quamvis vitam non habeat, unde pascitur, unde nutritur? quod consumit et devorat, pabulum ignis est, juxta quod propheta ait: »Vestimentum mistum sanguine erit in combustionem, et cibum ignis (Isa. IX).« Sensus quoque corporei suis delectationibus pascuntur. Species desiderabilis et pulchritudo concupiscibilis desiderium est oculorum, nec satiatur oculus visu, nec auris auditu. Sensus mentis suas habent delicias in oblectationibus suis, praeter illas delectationes quas ex sensibus corporeis hauriunt. Memoria, intelligentia [Col. 0687C] et voluntas, unde nutriuntur et pascuntur, unde delectantur et confortantur? Omnis autem rationalis creatura, sive angelus bonus vel malus, sive homo bonus vel malus, cibo suo pascitur, secundum qualitatem vitae, qua feliciter vel infeliciter, bene vel male vivit. Pascuntur angeli boni laude et amore et visione Dei. Haec est eorum vitalis refectio, vitam eorum in aeternum conservans: quae semper reficit, et nunquam deficit: a qua accipiunt, ut et ipsi nunquam deficiant. Cibus vero angeli apostatae iniquitas ejus, qua semper contra Deum superbus est; et malitia qua semper nobis malevolus est, haec enim ei placent, sicut e diverso humilitas et charitas semper illi displicent, a quibus semper tam jejunus, quam vacuus. Cibus vero ejus, [Col. 0687D] quem diximus, quasi quaedam fames est, qua semper esurit perditionem hominum, quos a se captos devoret, et quasi in corpus suum ad consentiendum sibi trajiciat. De peccatis ergo hominum, sive de ipsis peccatoribus pascitur, et avidius, si quos justos invenire valeat, adversus quos praevaleat. Hinc scriptum est: »Cibus ejus electus (Habac. I).« Ipse vero a malis glutitur, cum consilium suggestionis ejus in intimi sensus ventre recipitur, sicut scriptum est: »Dedisti eum escam populis Aethiopum (Psal. LXXIII).« Et quicunque malis accedunt infracti, vel fraude deducti, tum a diabolo, tum ab ipsis malis deglutiuntur. Hinc Psalmista ait: »Nisi quia Dominus erat in nobis, dicat nunc Israel, nisi quia Dominus erat in nobis: Cum exsurgerent homines [Col. 0688A] in nos, forte vivos deglutissent nos (Psal. CXXIII).« Et item: »Non dicant in cordibus suis: Euge, euge animae nostrae, nec dicant, devorabimus eum (Psal. XXXIV).« Illi quoque, qui per invidiam et contentionem se lacerant et carpunt, vicissim se comedunt. Unde Apostolus ad Galatas ait: »Quod si invicem mordetis et comeditis, videte ne ab invicem consumamini (Galat. V).« Talibus escis, iniquitate scilicet et malitia, nutritur et confortatur vita malorum, vita mala. Vita vero bonorum vita bona, quam longe est ab iniquitate, et malitia, tam dissimilibus alimentis sustentatur et roboratur. Cibus enim justorum est, tum justitia, sicut scriptum est: »Beati qui esuriunt et sitiunt justitiam (Matth. V);« tum ipse justitiae auctor Christus, [Col. 0688B] qui dicit: »Ego sum panis vivus (Joan. VI).« Hunc panem comedunt omnes justi, ut justi sint et juste vivant; sine quo nulla est vita bona, nulla beata. Illi etiam qui verbo vel exemplo justorum Christo lucrifiunt, et in partem justorum cedunt, cibi sunt eorum, per quos ad Christum accedunt, juxta quod Petro dictum est: »Macta et manduca (Act. X).« Cibus autem temporalis, quo corporalis vita sustentatur, vires et sensus corporis, ut valeant et vigeant, confortat et conservat, sed usu consumitur. Spiritualis vero cibus vires animae et sensus corroborat et conservat, nec usu consumitur; sed quae bona sunt nutriens et augens, contraria, id est vitia et peccata consumit. Unde justi, quia in eis [Col. 0688C] et ab eis peccata consumuntur, ea quodammodo comedere dicuntur, secundum illud, quod scriptum est, ut in bonam partem accipiatur: »Peccata populi mei comedent (Osee IV);« secundum quem modum et illud in bonam partem accipi potest: »Dedisti eum escam populis Aethiopum (Psal. LXXIII).« Ad eum vero cibum, quo bona vita nutritur et sustentatur, ut per hanc ad vitam beatam perveniatur, haec Domini verba pertinent: de quibus quomodo intelligenda sint, consequenter dicendum est.



Operamini, non cibum qui perit, sed qui permanet in vitam aeternam, quem filius hominis dabit vobis. Hunc enim Pater signavit Deus.

Post miraculum de quinque panibus et duobus piscibus, turbae venerunt Capharnaum, quaerentes [Col. 0688D] Dominum: et cum ex insperato invenissent eum trans mare dixerunt ei: »Rabbi, quando huc venisti? Respondit Jesus, et dixit eis: Amen, amen dico vobis: Quaeritis me, non quia vidistis signa, sed quia manducastis ex panibus, et saturati estis (Joan. VI).« Signa quidem viderant, quibus poterant divinitatem ejus cognoscere; sed, quia occasione temporalis refectionis, non devotione fidei, eum sequebantur: hanc ipsam eorum intentionem eis aperiens, ut vel sic Deum cognoscerent, mox ostendit pro quo et quali cibo magis laborandum sit, dicens: »Operamini, non cibum qui perit, sed qui permanet in vitam aeternam.« Hoc intelligi potest de justitia, cujus amore pascuntur justi; quam gratis dat filius hominis, gratis justificans [Col. 0689A] impium. Justitia autem permanet in vitam aeternam, secundum illud: »Justitia ejus manet in saeculum saeculi (Psal. CXI).« Et illud: »Justi autem in perpetuum vivent (Sap. V).« Cibum operantur, qui perit, quicunque operantur iniquitatem; et qui praeter fidem Christi quae bona putant, operantur, et qui per occasionem, et non per veritatem, Christum sequuntur. Cibus autem qui non perit, justitia est; ea quae ex fide est Christi Jesu, et ipse dator hujus justitiae Jesus Christus: qui cum esset apud Patrem panis angelorum, inter homines homo fieri voluit, ut panem angelorum manducaret homo. Dans autem fidem, quae per dilectionem operatur; dat ut in ipsum credatur, ut ipse diligatur, ut ipsi sicut vero Deo serviatur. Denique seipsum dat [Col. 0689B] manducandum, nobis autem operantibus dat. Propter quod dicit: »Operamini;« etiam cum omne meritum nostrum praeveniens, gratis dat. Hinc Apostolus ait: »Gratia salvi facti estis per fidem, et hoc non ex vobis; Dei enim donum est, non ex operibus, ne quis glorietur (Ephes. II).« Cibum autem permanentem in vitam aeternam filius hominis dat per sacramentum dispensationis, qua fieri voluit filius hominis. Nec dare non potest, quamvis filius hominis est: hunc enim Pater signavit Deus. Hunc quippe Pater, ut cibum talem nobis daret, proprio signo singularis sanctitatis a caeteris discrevit, ungens eum oleo exsultationis prae participibus suis. Hoc autem quod dictum est: »Signavit [Col. 0689C] Pater,« sic expositum sit, secundum beatum Augustinum. Caeterum secundum beatum Hilarium si expositio requiritur, ipsa ejus verba in sua sinceritate ponenda sunt. Dicit itaque in libro octavo De Trinitate: »Unigenitus Dei, et per sacramentum salutis nostrae hominis filius, volens proprietatis nobis paternae in se significare speciem, signatum se a Deo Patre ait. Et hoc ideo, quia vitae aeternae escam filius hominis esset daturus, ut per hoc potestas in eo dandae ad aeternitatem escae intelligi posset; quia omnem in se paternae formae plenitudinem signantis Dei contineret, ut quod signasset Deus, non aliud ex se, quam formam Dei signantis afferret.« In eo quod dixerat Dominus: »Operamini cibum, qui permanet in vitam aeternam,« [Col. 0689D] intellexerunt illi, se admoneri ad opera Dei facienda. Quaerunt ergo, quid faciendo opera Dei valeant operari. Respondit Jesus, et dixit eis: »Hoc est opus Dei, ut credatis in eum, quem misit ille (Joan. VI).« Quaerebant ergo illi de operibus, quasi de multis; ille respondet de opere Dei, quasi de uno, ut ostendat omnia opera bona ex uno procedere. Cui simile est, quod Psalmista dicit: »Opera manuum nostrarum dirige super nos, et opus manuum nostrarum dirige (Psal. LXXXIX).« Fides vero operans per dilectionem ipsa est opus Dei, et initium bonorum operum in nobis: »Sine fide enim impossibile est placere Deo (Hebr. XI)« Quaerentibus ergo eis, quae sint opera Dei, quia nondum fidem habebant, sine qua opera Dei [Col. 0690A] operari non valebant, invitantur ad fidem, quae est opus Dei, ut videlicet in eum credant, quem misit Deus. Intelligentes illi hoc ab ipso de se dici, dixerunt ei: »Quod ergo tu facis signum, ut videamus et credamus tibi? Quid operaris?« (Joan. VI.) Ecce Judaei signa petunt, nec sufficit eis signum de quinque panibus. Parum enim est hoc ut credatur Christus tam potens, ut possit dare cibum permanentem in vitam aeternam, quia dedit panes hordeaceos. Quia Moyses tanta non promisit, per quem manna de coelis datum est eis. Comparant ergo signum per Moysen factum huic signo de quinque panibus, tanquam majus minori, quasi fide indignum sit, quod de se dixerat. Dicunt itaque: »Patres nostri manna manducaverunt in deserto, sicut [Col. 0690B] scriptum est: Panem de coelo dedit eis manducare (ibid.).« Ad hoc quod dixerat, panem de coelo patribus datum, respondet Christus, ostendens verum panem de coelo non esse datum per Moysen, sed nunc a Patre. Dicit ergo eis: »Amen, amen dico vobis: Non Moyses dedit vobis panem de coelo; sed Pater meus dat vobis panem de coelo. Verus enim panis est, qui de coelo descendit, et dat vitam mundo (ibid.).« Pater meus dat vobis panem verum. Panis enim Dei est, qui descendit de coelo, et dat vitam mundo. Illi vero carnaliter haec intelligentes, dixerunt ad eum: »Domine, semper da nobis panem hunc (ibid.).« Quomodo mulier Samaritana, cui dictum est: »Qui biberit ex aqua, quam [Col. 0690C] ego dabo, non sitiet in aeternum (Joan. IV);« continuo hoc secundum corpus accipiens, et corporali indigentia carere volens: »Domine, inquit, da mihi hanc aquam, ut non sitiam, neque veniam huc haurire (ibid.).« Sic et isti: »Domine, da nobis hunc panem,« videlicet qui reficiat, et non deficiat: propter quod miraculum de quinque panibus cum regem facere voluerunt. Ipse vero revocat eos ad se, et quem panem dixit, evidentius aperit, dicens: »Ego sum panis vitae. Qui venit ad me, non esuriet; et qui credit in me, non sitiet unquam (Joan. VI).« Qui venit ad me, hoc est, quod ait, »et qui credit in me;« et quod dixit, »non esuriet,« hoc intelligendum est, et non sitiet unquam. Utroque enim significatur aeterna satietas, [Col. 0690D] ubi nulla est egestas. Sapientia tamen dicit: »Qui edunt me, adhuc esurient; et qui bibunt me, adhuc sitient (Eccli. XXIV).« Christus qui est Dei sapientia in praesenti non manducatur in satietate desiderii; sed in desiderio satietatis, et quanto plus ejus suavitas gustatur, tanto magis desiderium irritatur. Propterea qui edunt me, adhuc esurient, donec veniat satietas. Cum autem in bonis repletum fuerit desiderium, tunc nec esurient, neque sitient amplius. Potest etiam secundum futurum statum intelligi, quod dictum est: »Qui edunt me, adhuc esurient,« etc. Est enim in illa aeterna satietate quasi quaedam esuries, non egestatis, sed felicitatis; ubi semper manducare appetunt, qui manducare nunquam nolunt, et in satietate nunquam [Col. 0691A] fastidiunt. Est enim satietas sine fastidio, et desiderium sine suspirio. Christus enim in decore suo semper admirabilis, semper est et desiderabilis, in quem desiderant angeli prospicere. Ergo et cum habetur, desideratur; et cum tenetur, quaeritur, sicut scriptum est: »Quaerite faciem ejus semper (Psal. CV).« Semper enim quaeritur, qui ad hoc diligitur, ut semper habeatur. Itaque et qui inveniunt, adhuc quaerunt; et qui edunt, adhuc esuriunt; et qui bibunt, adhuc sitiunt. Sed haec inquisitio omnem sollicitudinem tollit, sed haec esuries omnem esuriem pellit, sed haec sitis omnem sitim exstinguit. Non est egestatis, sed consummatae felicitatis. De illa enim quae egestatis est, dicitur: »Qui venit ad me, non esuriet, et qui credit in [Col. 0691B] me, non sitiet unquam.« De ea vero quae felicitatis est, dicitur: »Qui edunt me, adhuc esurient, et qui bibunt me, adhuc sitient.« Possunt autem pro eodem accipi esuries et sitis, sive in egestate, sive in felicitate. Quod si distinctio aliqua requiritur, occasionem dat Psalmista requirentibus eam, cum dicit: »Panis cor hominis confirmat, et vinum laetificat cor hominis (Psal. CIII).« Christus in se credentibus cibus est et potus, panis et vinum: panis, cum confirmat et solidat, de quo Petrus ait: »Deus omnis gratiae, qui vocavit nos in aeternam suam gloriam in Christo Jesu, modicum passos, ipse perficiet, confirmabit solidabitque (I Petr. V).« Potus vel vinum est, cum laetificat. Ad quem Propheta: »Laetifica animam servi tui, quoniam ad te, Domine, [Col. 0691C] animam meam levavi (Psal. LXXXV).« Quidquid in nobis est forte et validum et firmum, laetum aut jucundum, in mandatis Dei faciendis, in malis tolerandis, in exsecutione obedientiae, in defensione justitiae; totum hoc robur est et firmamentum hujus panis, aut laetificatio hujus potus. Beati qui fortiter et hilariter agunt. Et quia hoc a se nemo habet, beati qui avide desiderant, quae justa et honesta sunt, sectari; et in omnibus ab eo confortari, et exhilarari, qui dicit: »Beati qui esuriunt justitiam (Matth. V).« Quod si Christus secundum praesentem justorum fortitudinem et laetitiam panis est et potus, quanto magis in futuro hoc erit, secundum quod justis tunc erit? In superioribus Christi verbis adverti potest, cibum [Col. 0691D] hunc qui permanet in vitam aeternam, dici panem de coelo, panem verum, panem Dei, panem vitae: et ejus utilitas ostenditur, quod vitam dat mundo, et quod esuriem et sitim in perpetuum excludit. Panis ergo de coelo dicitur, ut ostendatur, unde sit, et discernatur a terreno pane, qui perit. Panis verus dicitur a manna, quod in figura hujus veritatis praecessit. Panis Dei dicitur, ut discernatur a pane, qui arte hominis pistoris conficitur et paratur: hic enim a Deo paratus et praeparatus est, sicut scriptum est: »Parasti cibum illorum, quoniam ita est praeparatio ejus (Psal. LXIV).« Panis vitae dicitur, ut discernatur a pane hoc corruptibili, qui nec vitae est, nec vitam dat, sed vix et aegre ad [Col. 0692A] tempus vitam servat. Hic autem vita est, et vitam dat, et vitam servat, quae morti mortisque causae nihil debeat.



Amen, amen dico vobis, qui credit in me, habet vitam aeternam, etc., usque ad illud: Qui manducat ex hoc pane, vivet in aeternum (Joan. VI).

Christus est panis vitae, credentibus in eum. In Christum credere hoc est panem vitae manducare, hoc est Christum in se habere, hoc est etiam vitam aeternam habere. Hoc ostendere volens Christus dicit: »Qui credit in me, habet vitam aeternam.« Et quid dixerit declarans, addit: »Ego sum panis vitae (ibid.).« Compendio dici potuit: Qui credit in me, habet me, propterea vitam aeternam habet. Habet quidem in causa, habet in [Col. 0692B] merito, habet in spe, habet in pignore, habet unde habeat. Denique qui Christum habet in se, vitam aeternam habet nondum revelatam in se, sed in Christo absconditam, quem habet in se. Vita enim nostra abscondita est cum Christo in Deo. Haec ergo optima gratia, quae nobis in Christo reposita est, jam habetur in Christo, ex eo quod Christus habetur hujus gratiae repromissor et dator, custosque fidelis, habens eam penes se depositam, et redditurus eam in die revelationis gloriae filiorum Dei. »Ego sum, inquit, panis vitae.« Hoc prius dixerat, et hujus repetitio confirmatio est, vel forte munerum ejus distinctio, ut utriusque vitae, et illius, quae nunc bona est; et illius, quae futura est beata, unus ipse dator intelligatur, et [Col. 0692C] auctor: »Patres vestri manducaverunt manna in deserto, et mortui sunt (Joan. VI).« Hoc de morte spirituali intelligendum est. Quare mortui sunt? Quia quod videbant, credebant; et quod non videbant, non intelligebant. Ideo patres vestri, quia similes estis illorum, et infidelium filiorum infideles patres. Quantum pertinet ad mortem istam corporalem, et nos morimur, qui manducamus panem de coelo descendentem; quantum pertinet ad mortem spiritualem, manducavit manna Moyses, manducavit Aaron, manducaverunt et multi, qui Deo placuerunt, et mortui non sunt. Quare non sunt mortui? Quia spiritualiter intellexerunt, spiritualiter esurierunt, spiritualiter gustaverunt, ut spiritualiter satiarentur. »Hic est, inquit, [Col. 0692D] panis vivus de coelo descendens, ut si quis ex eo manducaverit, non moriatur (ibid).« Hic ipse panis, id est Christus, qui infidelibus loquebatur, significatus est per manna, sed plus potest quam manna. Manna enim ipsum nec fidelibus nec infidelibus praestare potuit, ut spiritualiter non morerentur, sed Christus qui in manna significatus est, quem intellexerunt in manna antiqui justi, et in ipsum venturum crediderunt, omnibus credentibus in eum praestat, ut spiritualiter non moriantur. Propterea dicit: »Hic est panis de coelo descendens, ut si quis ex eo manducaverit, non moriatur.« Hic nunc in terra, nunc in oculis vestris, non cordis, sed carnis, est panis de coelo descendens. Et [Col. 0693A] mox se esse hunc panem, aperit, dicens: »Ego sum panis vivus, qui de coelo descendi.« Ecce nunc panis vivus dicitur, qui panis vitae antea dictus est. Vivus autem panis est, quia vitam habet in se manentem et quia potest spiritualem mortem auferre, et vitam conferre. Nam de morte auferenda praemittit, dicens: »Ut si quis ex eo manducaverit, non moriatur.« De vita vero conferenda, subjungit: »Si quis manducaverit ex hoc pane, vivet in aeternum.«



Et panis quem ego dabo, caro mea est, etc. usque ad illud: Nisi manducaveritis carnem filii hominis, et biberitis ejus sanguinem, non habebitis vitam in vobis.

Verbum Dei aliis dat escam, aliis ipsum est esca. [Col. 0693B] Escam enim dat, sicut scriptum est: »Omnia a te exspectant, Domine, ut des illis escam in tempore (Psal. CIII).« Et iterum: »Oculi omnium in te sperant, Domine, et tu das illis escam in tempore opportuno. Aperis tu manum tuam, et imples omne animal benedictione (Psal. CXLIV).« Rationali autem creaturae, quae sola justitiae et beatitudinis particeps esse potest, si per propriam voluntatem ab ea non est aversa, sed per amorem obedientiae ad illum conversa, ut non sibi, sed illi vivat, sic cibum dat, unde vivat, ut sit illi cibus, cujus participatione bene et beate vivat. Postquam ergo dixerat se esse panem vivum, qui de coelo descendit, et qui vitam aeternam dare potest, in quo significavit se Deum esse, et vitam angelorum et hominum; consequenter, [Col. 0693C] ut plus mirentur, ostendit, assumptam carnem cibum esse vitalem, et a se dari pro mundi vita, dicens: »Et panis quem ego dabo, caro mea est, pro mundi vita.« Corpus Christi caro est secundum proprietatem naturae: et panis dicitur, vel quia sub specie panis offertur, vel quia per panem pro similitudine virtutis suae nonnunquam significatur: »Litigabant ergo Judaei (Joan. VI).« Hoc quando caperet caro, quod dixit panem carnem? Vocatur caro, quod non capit caro; et ideo magis non capit caro, quia vocatur caro. Hoc enim exhorruerunt, hoc ad se multum esse dixerunt, hoc non posse fieri putaverunt: unde et litigabant ad invicem, dicentes: »Quomodo potest hic carnem suam dare nobis ad manducandum? (ibid.)« Quomodo [Col. 0693D] nunc piam inquisitionem significat credentis ut ibi: »Quomodo fiet istud, quoniam virum non cognosco? (Luc. I)« Nunc impiam negationem non credentis, ut hic: »Dixit ergo eis Jesus: Amen, amen dico vobis.« Ac si diceret: Etsi ignoretis, etsi credere detrectetis; tamen verum est, quod nisi manducaveritis carnem filii hominis, non habebitis vitam in vobis. Hoc intelligendum est de spirituali vita qua juste vivitur, et de aeterna qua beate vivitur. Neutram vero habebit, qui non manducat.



Qui manducat meam carnem, et bibit meum sanguinem, habet vitam aeternam et ego resuscitabo eum in novissimo die. Caro enim mea vere est cibus, et sanguis meus vere est potus (Joan. VI).

Quod dixerat non habere eum, qui non manducat, [Col. 0694A] illud idem ostendit habere illum, qui manducat, dicens: »Qui manducat meam carnem, et bibit meum sanguinem, habet vitam aeternam.« Jam nunc habet, sicut praediximus, vel secundum spiritum, etsi non secundum carnem. Spiritus enim justorum Deo adhaerentes, ab ejus dilectione nunquam separabuntur; et ideo semper vivent. Unde et dicitur: »Non est Deus mortuorum, sed viventium (Matth. XXII).« Et iterum scriptum est: »Usi sunt oculis insipientium mori, illi autem sunt in pace (Sap. III).« Ex his verbis poterant illi cogitare, non esse illum moriturum corporali morte, qui hanc carnem manducaret. Huic cogitationi occurrit, dicens: »Et ego resuscitabo eum.« Quasi diceret: Non nego eum corporali morte moriturum, qui carnem meam manducat. [Col. 0694B] Morietur quidem secundum carnem, sed resuscitabo eum, ut nec caro vita aeterna fraudetur; sed hoc erit in novissimo die. Mox ut ostendat, hunc cibum sufficientem esse omnem indigentiam tollere, et vitam, et omnem sufficientiam praestare, adjungit: »Caro enim mea vere est cibus, et sanguis meus vere est potus.« Cum cibo et potu id appetant homines, ut vivant et non esuriant, neque sitiant, hoc veraciter non praestat nisi iste cibus et potus, qui eos, a quibus sumitur, immortales et incorruptibiles facit. Hic ergo vere est cibus, qui vere praestat, quod in cibo appetitur; unde carni et animae vitam et omnem sufficientiam praestare potest, ut nullius ultra indigeat. Hinc pro utriusque indigentia tollenda Propheta clamat: »Sitivit in te anima mea, [Col. 0694C] quam multipliciter tibi caro mea (Psal. LXII).«

QUI MANDUCAT MEAM CARNEM. Christus duobus modis manducatur; quia duobus modis participatur. Una est participatio per fidem: non eam nunc dico, quae in mortuis, id est peccatoribus mortua est; sed eam, ex qua justus vivit, de qua superius dictum est: »Qui credit in me, habet vitam aeternam (Joan. VI).« Haec autem fides sine charitate non est. Per fidem autem justificamur, et participes amicitiae Dei efficimur; per fidem habitat Christus in cordibus nostris, et se nobis cognoscendum indulget, et participandum. Verbum Patri coaeternum, unum cum Patre Deum verum cognoscunt angeli per speciem; per fidem Unigenitum, qui est in sinu Patris, de coelo ad nos missum, et propter nos incarnatum, [Col. 0694D] panem vivum, qui de coelo descendit, manducamus. Cognoscentes per fidem carnem pro nobis acceptam, nobis in cibum datam, carnem Christi manducamus. Est ergo fides unitatis, et fides unionis, et fides communionis. Fide unitatis credimus Filium unum esse cum Patre, sicut ipse dicit: »Ego et Pater unum sumus (Joan. X).« Huic fidei adjuncta est fides Trinitatis. Non enim fidem unitatis in Deo, id est unius divinitatis, plene habet, nisi qui credit, singulas trium personarum esse unum Deum, et omnes tres simul non esse nisi unum Deum. Mysterium enim unitatis in Trinitate continet mysterium Trinitatis in unitate. Et sine fide Trinitatis fides unius Dei plena non est; quia Trinitas unus [Col. 0695A] Deus est. Fide unionis credimus, quod unigenitus Filius Dei humanam naturam in unitate personae per mysterium Incarnationis sibi habet unitam. Huic fidei adjuncta est fides unitatis, qua credimus, unam esse personam in duabus naturis. Non enim plenam fidem habet hujus unionis, qui credit duas naturas in una persona non uniri, vel personam in duabus naturis dividi. Fide communionis credimus sacrosanctam Christi carnem vivificatricem et sanctificatricem nobis dispensari, et communicari in remissionem peccatorum, Deo mirabiliter dispensante; qui hoc ipsum a nobis voluit in alimoniam sumi, quod a se voluit pro nobis, et de nobis assumi. Huic fidei adjuncta est fides passionis, quae in oblatione sacrae communionis repraesentatur, ubi et [Col. 0695B] mors Domini annuntiatur.

Summa autem fidei nostrae haec est, cognoscere Christum in Patre, Christum in carne, Christum in altaris participatione. Omnia autem fidei mysteria ad hanc summam colliguntur, et quaecunque scripta sunt in lege et psalmis et prophetis, ad hunc finem diriguntur, ut Christus cognoscatur, et agnitus diligatur. Quicunque igitur justificatus per fidem, digne et pie et fideliter sentit de sacramento unitatis, sacramento unionis, et communionis, hic panem angelorum qui in coelo est, hic panem vivum qui de coelo descendit, hic carnem Christi manducat, hic ipsum manducando participat, et participando manducat. Hoc dictum sit de uno modo manducandi, quo Christus fidetenus a justis manducatur; pro [Col. 0695C] quo uno tres modi distingui possunt, secundum fidem unitatis, unionis et communionis. Aliud est enim credere de divinitate Christi quod dignum est, aliud de humanitate ejus quod verum est; aut secundum gratiam dispensationis, qua se voluit de nostra carne vestiri; aut secundum gratiam dispensationis, qua nos voluit sua carne cibari. Verumtamen plures modi ad unum modum generalem colliguntur; quia una est fides catholica mysteria continens divinitatis Christi et Incarnationis, et sacrae communionis. De quo modo beatus Augustinus dicit: »Crede et manducasti.« Alius vero modus est, cum Christus non tantum fide et virtute sacrae communionis in corde nostro suscipitur, vel [Col. 0695D] susceptus habetur; sed esu et usu et perceptione ipsius corporis et sanguinis sui intra nos recipitur, ut sit in nobis non solum per praesentiam divinitatis, a qua conditi sumus, sed etiam per praesentiam corporis, quo redempti sumus, sicut ipse repromisit, et dixit: »Ecce ego vobiscum sum, usque ad consummationem saeculi (Matth. XXVIII).« Dicit itaque: »Qui manducat meam carnem et bibit meum sanguinem, in me manet, et ego in illo (Joan. VI).«

ET BIBIT MEUM SANGUINEM. Sicut caro Christi duobus modis manducatur, sic et sanguis Christi duobus modis bibitur; haustu scilicet ipsius sanguinis in sacramento ac virtute fidei, ex qua justus vivit, quae est etiam virtus sacramenti. Quantum ad proprietatem substantiae pertinet, aliud est caro, [Col. 0696A] aliud est sanguis. Quantum ad sacramentum pertinet, alia est visibilis species, quae carnem Christi significat, et carnem non sine sanguine continet; alia est visibilis species, quae sanguinem significat, et sanguinem non sine carne continet. Quantum ad repraesentationem rei gestae, caro Christi sub specie panis oblata seipsam repraesentat alio modo in cruce oblatam; et sanguis sub specie vini oblatus seipsum repraesentat de corpore Christi in cruce fusum: hoc pariter intelligendum admonens, quod Christus qui sanguinem suum pro nobis fudit, animam suam pro nobis posuit. Nam, sicut in Levitico scriptum est: »Anima omnis carnis in sanguine est (Levit. XVII).« Cum itaque caro et sanguis Christi diversa sint, et in diversis speciebus significentur, et diversis [Col. 0696B] modis sese repraesentent, una tamen utriusque virtus esse ostenditur ex eo quod dicit: »Qui manducat carnem meam, et bibit meum sanguinem, habet vitam aeternam;« et ex eo quod postea additur: »Qui manducat meam carnem, et bibit meum sanguinem, in me manet et ego in eo.« Quicunque vero fide Incarnationis et passionis Christi vivificatur, ut juste vivat, id est ut non sibi, sed Christo et in Christo vivat, hic carnem Christi ore fidei manducat, et sanguinem Christi bibit. Nec manducatur caro in virtute fidei, nisi et sanguis bibatur; nec bibitur sanguis, nisi caro manducetur, quia una est virtus utriusque, qua utrumque participatur, et una utriusque utilitas, quae in utroque per fidem obtinetur. Credenti enim vita aeterna datur, sicut [Col. 0696C] Christus dicit: »Qui credit in me, habet vitam aeternam.« Manducanti et bibenti datur, sicut ipse iterum dicit: »Qui manducat meam carnem, et bibit meum sanguinem, habet vitam aeternam.« Quod autem fides etiam ad potum pertineat, ostenditur, ex eo quod dicit: »Qui credit in me, non sitiet unquam.« Per fidem ergo manducatur caro Christi, et per fidem bibitur sanguis Christi. Fide enim veneramur remedium salutis nostrae, et in carne et in sanguine Christi, nec dividuntur in fide, quae non separantur in virtute. Haec est fides, quae justificat et vivificat, de qua Apostolus dicit: »Justitia Dei per fidem Jesu Christi, in omnes et super omnes qui credunt (Rom. III).«

[Col. 0696D] IN ME MANET, ET EGO IN ILLO. Superius ostendit quantam conferat utilitatem caro Christi, si manducetur, et sanguis ejus, si bibatur; nunc autem ostendit quantam familiaritatis et honoris conferat gratiam. Hoc enim praestat, ut ille sit in Christo, et Christus in illo qui manducat. Magna est haec et inaestimabilis gratia, mansionem in Christo habere, et mansionem Christo praebere. Sicut credendo manducamus, sic perseveranter diligendo in Christo manemus. Deus enim charitas est; et qui manet in charitate, in Deo manet, et Deus in eo. Hinc ipse Christus dicit: »Manete in dilectione mea (Joan. XV).« In Christo itaque manet qui in tentatione non recedit, sed in omnibus fortiter agit, vincendi fiducia, et perseverandi constantia. Hinc est fructus [Col. 0697A] justitiae qui manet, quem afferunt justi, quia in Christo manent, sicut palmites in vite, qui non possunt fructum facere, nisi manserint in vite. Est autem dilectio, qua a Deo diligimur, et est dilectio, qua Deum diligimus. In utraque manemus, si Christum diligere perseveramus. Custodit enim Dominus diligentes se. Est enim quaedam dilectio, qua fratres et proximos nostros in Christo diligimus, sicut membra Christi, et corporis ejus, quod est Ecclesia. Omnia hujus corporis membra uno spiritu vivificantur, videlicet Spiritu sancto, sicut omnia membra hominis vivunt de uno spiritu hominis. Qui autem de spiritu Christi non vivunt, hi de corpore ejus non sunt, nec membra ejus sunt, nec in Christo manent. At qui servant unitatem spiritus [Col. 0697B] in vinculo pacis; qui jus fraternitatis et spiritualis societatis inviolabiliter servant; qui ab ecclesiastica unitate nec per haereses, nec per schismata, nec per vitae vel morum vitia se separant, hi in corpore Christi et in Christo manent; quia vere Christum participant, et participando manducant. Propter quod dicit: »Qui manducat meam carnem, in me manet.« Et addit: »Et ego in illo (Joan. VI).« Nos confirmavit, ille jugiter in nobis operatur, ut maneamus et confirmemur in illo; »quoniam confirmata est super nos misericordia ejus, et veritas Domini manet in aeternum (Psal. CXVI).« Hinc ipse dicit: »Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus [Col. 0697C] (Joan. XIV).« Qui dicit: »Ego diligentes me diligo (Prov. VIII);« in his qui perseverant diligere, mansionem facit Deus, ut maneant, manens ipse in manentibus in se. Sed quid est, quod dicit: »Si quis diligit me, sermonem meum servabit, et Pater meus diliget eum:« quasi prius Christus a nobis diligatur, quam nos diligamur a Patre, vel quam ad nos veniat, et mansionem faciat Filius una cum Patre, cum Joannes dicat: »In hoc est charitas, non quasi nos dilexerimus Deum; sed quia ipse prior dilexit nos?« (I Joan. IV.) Facilis autem occurrit responsio considerantibus quod et dilexit nos, et elegit in Filio, secundum propositum gratiae suae, ante mundi constitutionem; et quod nos diligit [Col. 0697D] vocando et justificando, gratiam suam adaugendo, et per profectum justitiae ad perfectum ducendo, et in dilectione sua confirmando. Sicut enim profectu malitiae mali obdurantur, et consuetudine peccandi obstinati redduntur, sic boni quodam ordine gratiae incipientis et proficientis a Deo praeveniente, et veniente, et manente, ad perseverantiam confirmantur. Hoc autem ordine ad vitam aeternam perveniunt. »Qui« enim »perseveraverit usque in finem, hic salvus erit (Matth. X).« Christus itaque praevenit diligendo, et diligit praeveniendo; quem qui diligit, diligetur a Patre dilectionis exhibitione, et abundantioris gratiae collatione. Potest autem et alio modo intelligi, quod dictum est: »Pater meus diliget eum.« »Si quis,« inquit, »diligit me, sermonem [Col. 0698A] meum servabit (Joan. XIV),« id est perseverabit servare. Parum est enim si servat, si non et servabit. Laus enim non fingentis, non sibi blandientis, non tepide aut leviter amantis, sola est perseverantia. Hinc Propheta ait: »Diligam te, Domine,« id est diligere perseverabo. Quod ut faciam, non mihi sine te sufficio, sed tu es »fortitudo mea (Psal. XVII).« Pater, »inquit, meus diliget eum,« id est perseverantem obedire perseverabit diligere. Non quod dilectio Dei levis sit et mutabilis, qui electos suos dilexit ante mundi constitutionem: et Christus, cum dilexisset suos, in finem dilexit eos, sed perseveranter diligit, quos in sua dilectione mansuros custodit; et gratiam suam ei subtrahit, qui se gratiae ipsius indignum facit. Dicens ergo [Col. 0698B] Christus: »Qui manducat meam carnem, et bibit meum sanguinem, in me manet, et ego in illo (Joan. VI),« patenter insinuat quod qui in ipsum credit, et qui ipsum manducat, nonnisi ipsum manducando confortatur, ut in Christo maneat, donec ad vitam aeternam perveniat. Hinc justus orat: »Confirma hoc Deus, quod operatus es in nobis (Psal. LXVII).« Hic ergo cibus, cum plena fide et digna veneratione manducatur, justitiam dat et perseverantiam, et vitam aeternam, ut justificati per fidem et in charitate radicati, in eo securi maneamus, qui factus est nobis in domum refugii, et in locum munitum, quia in nobis sine fine manet, sicut scriptum est: »Laetentur omnes qui sperant in te; in aeternum exsultabunt, et habitabis in eis (Psal. V).«



Sicut misit me vivens Pater, et ego vivo propter Patrem. Et qui manducat me, vivet propter me.
[Col. 0698C]

Haec verba secundum beatum Augustinum sic intelliguntur, qui in sermone 26 super Joannem, sic ait: »Missio quippe ejus exinanitio suimet ipsius est, et formae servilis acceptio.« Quod recte intelligitur, servata etiam filii cum Patre aequalitate naturae. Major est enim Pater homine filio, sed aequalem habet Deum Filium, cum idem ipse sit et Deus et homo, Dei Filius et hominis filius, unus Jesus Christus. In qua sententia si recte accipiuntur haec verba, ita dixit: »Sicut misit me vivens Pater, et ego vivo propter Patrem; et qui manducat me, et ipse vivet [Col. 0698D] propter me;« ac si diceret: Ut ego vivam propter Patrem, id est ad illum tanquam majorem referam vitam me, exinanitio mea fecit, in qua me misit. Ut autem quisquam vivat propter me, participatio facit, qua manducat me. Ego itaque humiliatus vivo propter Patrem, ille erectus vivit propter me. Si autem ita dictum est: Vivo propter Patrem, quia ipse de illo, non ille de ipso, sine detrimento aequalitatis dictum est. Nec tamen dicendo: »Et qui manducat me, et ipse vivet propter me, eamdem nostram et suam aequalitatem significavit, sed gratiam mediatoris ostendit.« Haec Augustinus. Quid ergo in his verbis Christi nobis intimatur, nisi ipsum a Deo Patre missum fuisse, ad hoc in mundum venisse, ut manducantes eum, id est credentes [Col. 0699A] in eum, vivant propter ipsum, sicut ipse vivit propter Patrem? Vivit autem Christus propter Patrem, aut ut beatus Hilarius, vivit per Patrem, quia de Patre est, Deus de Deo, vita de vita. Sicut enim Pater habet vitam in semetipso, sic dedit et Filio vitam habere in semetipso. Hoc secundum vitam, qua vivit apud Patrem. Secundum vero vitam, qua vixit apud homines homo, propter Patrem vixit; quia Patrem in vita clarificavit, voluntatem ejus faciens, et in omnibus honorem deferens. Nos autem vivimus propter ipsum, si totum quod vivimus referamus ad ipsum, de cujus munere venit quod juste vivimus, de cujus virtute speramus, quod beatissime victuri sumus. Hinc Psalmista dicit: »Laudabo Dominum in vita [Col. 0699B] mea (Psal. CXLV).« Et iterum: »Deus, vitam meam annuntiavi tibi (Psal. LV)« In hac autem comparatione qua nunc utitur Christus, bina et bina mutua collatione sese respiciunt. Missio enim et manducatio per similem efficientiam sibi conferri possunt. Efficit enim missio, ut vivat Christus per Patrem, in quantum minor est Patre; efficit manducatio, ut nos vivamus propter Christum, qui mediator Dei et hominum Patri reconciliat viventes propter se, sicut ille vivit propter Patrem. Vita Christi propter Patrem, et vita nostra propter Christum, per similem causam et intentionem et finem, id est procedendo, tendendo, perveniendo sese respiciunt. Nam et haec et illa illuc redit, unde [Col. 0699C] incipit; ad illum refertur, a quo confertur; illi redditur, a quo accipitur. Quod Christus dicit: »Qui manducat me, vivet propter me (Joan. VI):« duobus modis recte intelligitur, aut ratione affectus, aut ratione signi. Id enim efficit haec manducatio, ut vivamus propter Christum; hoc est, per gratiam ejus ad gloriam ejus; et quod vivimus propter Christum, signum est, quia manducamus Christum. Similiter duobus modis intelligi potest, quod praemissum est: »Qui manducat meam carnem, et bibit meum sanguinem, in me manet, et ego in illo (ibid.).« In Christo enim manere, manducationis effectus est et signum; ac si diceretur: Signum quia manducat et bibit, hoc est si manet in me, si vivit propter me.



Hic est panis, qui de coelo descendit. Non sicut manducaverunt patres vestri manna, et mortui sunt. Qui manducat hunc panem, vivet in aeternum.
[Col. 0699D]

Attendite quoties Christus eadem replicat, quoties inculcat, Patrem hunc panem dedisse, hunc panem de coelo descendisse, hunc panem vitam aeternam dare. Ut quid hoc? Utique ad astruendam fidem divinitatis suae, ut indubitanter Deus esse credatur, qui Patrem habeat Deum; qui in coelo fuerit, et de coelo descenderit, qui velit manducari, et non possit consumi; qui vitam aeternam possit dare, et in novissimo die a mortuis suscitare. Propterea quasi repetendo dicit: »Hic est panis, qui de coelo descendit.« Et ut ostendat hunc panem [Col. 0700A] plus esse et posse, quam manna, addit: »Non sicut manducaverunt patres vestri manna, et mortui sunt. Qui manducat hunc panem, vivet in aeternum.«



Haec dixit in Synagoga dicens, etc. usque ad illud: Verba quae ego locutus sum vobis, spiritus et vita sunt (Joan. VI).

Qui aderant, plures non intelligendo scandalizati sunt; et multi haec audientes non ex inimicis, sed ex discipulis ejus, dixerunt: »Durus est hic sermo. Quis potest eum audire?« Si discipuli durum habuerunt istum sermonem, quid inimici? Intellexerunt illi, quod disponeret Jesus carnem veluti concisam distribuere credentibus in se: »Sciens autem Jesus apud semetipsum, quia murmurabant de hoc [Col. 0700B] discipuli ejus (ibid.):« (sic enim apud se ista dixerunt, ut ab illo non audirentur; sed ille qui eos noverat in semetipsis, audiens apud semetipsum,) »respondit et dixit: Hoc vos scandizat;« quia dixi, carnem meam ad manducandum, et sanguinem meum ad bibendum dari? Hoc vos nempe scandalizat: »Si ergo videritis filium hominis ascendentem, ubi erat prius?« Quid est hoc? Hinc solvit quod eos moverat; hinc aperuit, unde scandalizati sunt; hinc plane, si intelligerent. Illi enim putabant, eum per divisionem erogaturum corpus suum, ille dixit se ascensurum in coelum, utique integrum. Cum videritis filium hominis ascendentem ubi erat prius, certe vel tunc videbitis, quia [Col. 0700C] non eo modo quo putatis, erogat corpus; certe vel tunc intelligetis, quia gratia non consumitur morsibus. Alio loco Christus dicit: »Nemo ascendit in coelum, nisi qui descendit de coelo, filius hominis qui est in coelo (Joan. III).« Unde intelligitur, secundum unitatem personae, et tunc eum, et prius fuisse in coelo, qui propter humanitatem exaltandam nunc ascensurus dicitur in coelum. Deinde adjungit: »Spiritus est qui vivificat, caro non prodest quidquam.« O Domine, magister bone, quomodo caro non prodest quidquam, cum tu dixeris: »Nisi manducaveritis carnem filii hominis, et biberitis ejus sanguinem, non habebitis vitam in vobis?« (Joan. VI.) An vita non prodest qui quam? Et propter quid sumus, nisi ut habeamus vitam aeternam, [Col. 0700D] quam tua carne promittis? Quid ergo caro non prodest quidquam? Quomodo contraria non sunt: »Caro mea vere est cibus, et caro non prodest quidquam?« Dignum videretur secundum clementiam et benignitatem Christi, ut qui in verbis ejus scandalizati sunt non credentes, ab errore incredulitatis suae, per declarationem sermonum, quae illuminat, et intellectum dat parvulis, revocarentur ad agnitionem veritatis et pietatem fidei; quatenus de carne Christi digne sentirent; sicut ipse credi voluit, et nobis credere expedit. Nunc autem scandalizatis, quasi eos in errore relinquere volens, dicit: »Caro non prodest quidquam.« Quis enim de carne Christi indigne sentiens non libenter audiat: »Caro non prodest quidquam?« Nam qui [Col. 0701A] incredulus est, hinc forte assertionis suae testimonium assumet, qua utilitati tanti sacramenti contradicere praesumet. Sed verus est sermo, qui de illo scriptus est: »Ecce hic positus est in ruinam, et in resurrectionem multorum (Luc. II).« Doctrina ejus aliis est odor vitae in vitam, aliis odor mortis in mortem. Sciens ergo quibus loqueretur, dixit quod oportuit; sicut illis dici oportuit, qui post miracula, et manifesta divinitatis ejus documenta verbis ejus credere renuerunt. Cogitabant illi carnem carnaliter, non spiritualiter; secundum sensum carnis, et sapientiam carnis. Carnalis autem sensus non prodest quidquam. Ipsa etiam caro impie et irreverenter et carnaliter cogitata, sicut ea quae in cadavere dilaniatur, vel in macello venditur. [Col. 0701B] Taliter cogitantibus, id est non credentibus, non prodest quidquam. Dicturus autem: »Caro non prodest quidquam,« praesumit, »Spiritus est, qui vivificat;« alterum propter bonos, alterum propter malos. Spiritus enim Dei per spiritualem intelligentiam, id est per veram Christi fidem, et per spiritualem sapientiam, hoc est per veram Christi dilectionem, justos vivificat, ut spiritualiter intelligant, et spiritualiter vivant. Ad quos pertinet, quod hic dicitur: »Spiritus est, qui vivificat;« et quod praemittitur: »Caro mea vere est cibus.« At qui a spirituali intelligentia, hoc est a fide Christi alieni sunt, aut qui fidem habentes, a spirituali sapientia, hoc est a charitate Christi, vacui [Col. 0701C] sunt, hi a spiritu Dei non vivificantur, nec Christi carnem spiritualiter manducant, ita scilicet ut vivant et maneant in illo, et ipse in eis. Propterea illis, quibus caro non prodest quidquam, dicitur: »Caro non prodest quidquam.« Quod ergo Christus de carne videtur contraria dicere, quasi prosit et non prosit, eo pertinet ut intelligatur, spiritualibus, qui a spiritu Christi vivificantur, prodesse; carnalibus vero, qui Spiritu Dei non aguntur, omnino non prodesse. Secundum hunc modum loquitur Apostolus de lege. Nam quodam loco legem quasi inutilem aut malam ostendere volens, dicit: »Littera occidit (II Cor. III).« Et iterum: »Lex iram operatur (Rom. IV).« Et: »Virtus vero peccati, lex (I Cor. XV).« Sed haec dicuntur propter malos, [Col. 0701D] et contra malos, in quibus occasione mandati concupiscentia augetur, et per legis praevaricationem lex contemnitur. Lex enim hostem demonstrat et instigat, et contra hostem non adjuvat; concupiscentiam vetat, et excitat; praevaricationem addit et punit. Alio loco dicit: »Lex sancta est et bona (Rom. VII),« Et iterum: »Lex spiritualis est (ibid.);« et hoc propter bonos. Sic de fide et de scientia variatur locutio; quia aliis et aliis prodesse possunt, aut non prodesse. Christus dicit: »Qui credit in me, habet vitam aeternam (Joan. VI).« Apostolus dicit: »Si habuero omnem fidem, ita ut montes transferam, charitatem autem non habuero, nihil sum (I Cor. XIII).« Propheta dicit: »Bonitatem, et disciplinam, et scientiam doce me (Psal. [Col. 0702A] CXVIII).« Apostolus dicit: »Scientia inflat, charitas vero aedificat (I Cor. VIII).« Sicut ergo fides vel scientia sola sine charitate, et sicut littera legis sine spiritu legis nihil prodest; sic caro sine spiritu, hoc est sine gratia fidei et charitatis, nihil prodest. Et quemadmodum Apostolus dicit: »Littera occidit, spiritus autem vivificat (II Cor. III);« sic Christus dicit: »Spiritus est, qui vivificat, caro non prodest quidquam.« Quomodo autem spiritus vivificet, ostendere volens, adjungit: »Verba quae ego locutus sum vobis, spiritus et vita sunt.« Quid est, spiritus et vita sunt? Spiritualiter intelligenda sunt. Intellexisti spiritualiter: »Spiritus et vita sunt;« intellexisti carnaliter etiam sic illa: »spiritus et vita sunt,« sed tibi non sunt. Spiritus [Col. 0702B] et vita sunt, quia per inspirationem spiritualis gratiae vitam, qua bene vivitur, praestant et servant.



Sunt quidam ex vobis, qui non credunt, etc., usque ad illud: Credimus et cognovimus, quia tu es Christus Filius Dei (Joan. VI).

Inter discipulos Christi erant quidam credentes, quidam non credentes: et inter non credentes erat Judas, qui traditurus erat eum. Christus omnes noverat, qui essent credentes, et qui non credentes, et quis esset traditurus eum, et qui essent dicessuri ab eo. Sed antequam discedant, qui discessuri sunt, ostendit quod non omnium est fides; sed eorum, quibus datum est ad Christum venire a Patre suo. [Col. 0702C] Mysterium quippe fidei non caro et sanguis, sed Pater qui in coelis est, revelare potest. Ille aliis dat, ut credant, aliis non dat. Quare aliis non dat, ipse novit: hoc scire non datur, et in re tam incomprehensibili, tam abscondita ab oculis nostris, nihil possumus, nisi per admirationem exclamare, et dicere: »O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus (Rom. XI)!« Multi autem discipulorum, qui non crediderunt, abierunt retro, sed post Satanam, non post Christum. Petro, cum consilium daret Domino, ne moreretur, dictum est a Domino: »Redi post me, Satana; non enim sapis, quae Dei sunt (Matth. XVI).« Non illum repulit Dominus ire post Satanam, sed quia voluit praecedere [Col. 0702D] Dominum, appellavit eum Satanam, et fecit ire post se, ut non esset Satanas. Petro dicitur: »Redi post me,« de istis vero dicitur: »Abierunt retro,« et intelligitur post Satanam; sicut de quibusdam feminis dicit Apostolus: »Quaedam enim conversae sunt retro post Satanam (I Tim. V).« Abeuntibus post Satanam, ut nec cum Christo ulterius ambularent, Judas adhuc remansit ad insidiandum. Dixit ergo Jesus ad duodecim qui remanserunt: »Nunquid et vos vultis abire? Respondit ergo ei Simon Petrus: Domine, ad quem ibimus?« (Joan. VI.) Si a te recedimus, ubi vitam, ubi veritatem, ubi vitae auctorem, ubi similem veritatis doctorem inveniemus? »Verba vitae aeternae habes.« Verba tua reverenter audita, et in sinu fidei recondita, praestant vitam aeternam. [Col. 0703A] Verbis tuis vitam aeternam promittis, in ministratione corporis et sanguinis tui, et nos verbis tuis fidem habentes: »Credimus et cognovimus, quia tu es Christus Filius Dei,« id est quia ipsa vita aeterna tu es, et non das in carne et sanguine tuo, nisi quod es. »Credimus, inquit, et cognovimus, quia tu es Christus Filius Dei,« id est hoc ipsum credimus et cognovimus, te esse Filium Dei: unde consequens est te verba vitae aeternae habere, et quaecunque dixisti, vera esse. Vel aliter. Quaecunque dixisti de carne tua manducanda et sanguine tuo bibendo, credimus et cognovimus vera esse, quia tu es Christus Filius Dei. Non dixit, cognovimus et credimus, sed credimus et cognovimus, quod de ea cognitione intelligi potest, quae per processum fidei intellectum [Col. 0703B] consistit, de qua scriptum est: »Nisi credideritis, non intelligetis (Isa. VII).« Fides quidem ipsa quaedam cognitio est, etiam in his qui simpliciter credunt, et rationem fidei non intelligunt. Cognitio vero usque ad intellectum proficiens, illorum est, qui exercitatos sensus habent ad fidei rationem plenius cognoscendam, parati semper ad satisfactionem omni poscenti rationem de ea, quae in nobis est, fide et spe. Quod in superioribus Christi verbis multi discipulorum scandalizati sunt in fide, alii autem aedificati ad fidem, magna ex hoc consolatio, Deo dispensante, praedicantibus verbum Dei provisa est, si forte in verbis eorum auditores increduli scandalizantur, et retrorsum post Satanam convertuntur. [Col. 0703C] Magna tamen cautela adhibenda est, et cum timore semper verbum Dei seminandum.

Haec verba Christi, quae ex Evangelio Joannis apposuimus, secuti Patrem Augustinum exposuimus: ubi interdum verbis ipsius, ubi commodum videbatur, sententias ab eo explicitas non praeterire, nec eas vel plenius vel brevius explicare curavimus. Nunc post quatuor evangelistarum testimonia, ad astruendam fidem hujus ineffabilis sacramenti, ea qua potuimus diligentia discussa intentionem ad verba apostoli Pauli ad hoc sacramentum pertinentia convertamus; ut confessio fidei nostrae evangelicae sic et apostolicae doctrinae testimoniis subnixa, sicut moles immobilis sua stabilitate fundata consistat; et nulla inventorum, nulla curiosarum [Col. 0703D] violentia quaestionum a sua firmitate labefactari queat.



De verbis Apostoli.

»Non lotis manibus manducare, non coinquinat hominem (Matth. XVIII).« Hoc de cibo sentire licet, qui non potest hominem mundare; et de manibus, quae sine reatu conscientiae ut quotidie laventur, quotidie inveniuntur illotae. Verum ad mensam Domini, et ad carnes Agni immaculati, illotis manibus accedere indecens et illicitum est, et omnino tutum non est. »Lavabo, inquit, inter innocentes manus meas, et circumdabo altare tuum, Domine (Psal. XXV).« Detestatio criminum, et justitia bonorum operum, haec est vera munditia manuum. At qui mundas habet manus, cavere debet, ne attrectet [Col. 0704A] immundum. Nam »qui tetigerit immundum, immundus erit. Qui tangit picem, inquinabitur ab ea (Eccli. XIII).« Qui non constringitur reatu proprii criminis, videat ne polluatur consensu alienae iniquitatis. Hinc Apostolus Timotheum instituens: »Neque communicaveris, inquit, peccatis alienis. Teipsum castum custodi (I Tim. V).« Et Corinthiis scribens, arguit in eis, quod fornicatorem publicum de medio sui non tollerent, quasi tanti delicti eum tolerando participes fierent. Ait enim: »Auditur inter vos fornicatio; et talis fornicatio, qualis nec inter gentes, ita ut uxorem patris sui aliquis habeat. Et vos inflati estis, et non magis luctum habuistis, ut tollatur de medio vestri, qui hoc fecit (I Cor. V).« Et post pauca: »Non est bona gloriatio vestra. [Col. 0704B] Nescitis, quoniam modicum fermentum totam massam corrumpit? Expurgate vetus fermentum (ibid.).« Ecce etsi alias boni viderentur, non bonam dicit gloriationem eorum, de vita videlicet, vel fama, vel conscientia sua; quia consensus alieni criminis per malam patientiam caetera bona corrumpit, et unius exemplum multis perniciosum existit. Volens ergo eos retrahere a tali delicto, cum pluribus modis eos terrere posset, praeelegit exemplo de lege Moysi proposito ad condignam reverentiam paschalis hostiae eos cohortari, ut dignitate tanti sacramenti considerata exhorrescerent indigni accedere, et inter se aliquem indignum sustinere. Quid enim terribilius est homini peccatori ad mensam Domini [Col. 0704C] accedenti, et veram hujus sacramenti fidem habenti, quam cogitare secum, quam immundus, quam ira dignus sit, qui accedit, et quam sanctus et impollutus, et quam justus, ad quem accedit? Propterea memoriam mortis Christi, et immolationem Agni proponens, monet expurgare vetus fermentum, et epulari in azymis sinceritatis et veritatis, reserans quod in lege clausum erat, et illuminans quod in typo fuerat adumbratum.



Expurgate vetus fermentum, etc., usque ad illud; In azymis sinceritatis et veritatis.

In Exodo filiis Israel praeceptum est agnum immolare, et carnes assas igni edere, et azymos panes cum lactucis agrestibus. Et de azymis sic scriptum est: »Primo mense, decima quarta mensis ad vesperum, [Col. 0704D] comedetis azyma usque ad diem vigesimam primam ejusdem mensis,« etc. (Exod. XII). Et infra: »Fecerunt sibi subcinericios panes azymos. Neque enim poterat fermentari, cogentibus exire Aegyptiis, et nullam facere sinentibus moram (ibid.).« Filii Israel tum auctoritate divini praecepti, tum angustia temporis, panem fermentare prohibiti sunt. Sed necessitas temporis divinae dispensationi serviens, quod Deus fieri noluit, fieri non permisit. Incipientibus exire de Aegypto abstinentia fermenti indicitur, et, praecipiente Domino et urgente Aegyptio, non possunt non abstinere, etiamsi velint non abstinere. Egressis autem de Aegypto eadem abstinentia in esu agni indicitur, et ad obedientiam cessat temporis necessitas, et accedit libera voluntas. [Col. 0705A] Sic cum exitur de regno peccati, et de vana saeculi conversatione, saepe abstinentia peccati, quae a Deo imponitur, necessitate temporis nihilominus observatur, sed processu temporis totum fit voluntarium, quod ab initio forte potuit esse extortum. Peccatum vetus fermentum est, quo abstinendum est toto hoc numero septem dierum. Hoc fermento tota massa corrupta est in praevaricatione Adam, et posteris ejus. Unde et vetus dicitur, et ad veterem hominem pertinet, cui longe dissimile est fermentum justitiae, de quo scriptum est: »Simile est regnum coelorum fermento, quod acceptum mulier abscondit in farinae satis tribus (Matth. XIII).« Illud vetus fermentum corrumpit et inflat, et novae conspersioni contrarium est. Est autem conspersio farina [Col. 0705B] per liquorem conglutinata sine fermento, idem et azyma. Nova autem conspersio vel azymus panis Christus est, ab omni corruptione peccati immunis. Et si nos per timorem et humilitatem comminuti sumus, si aquis baptismi vel poenitentiae conspersi, et liquore supercoelestis gratiae perfusi, et per charitatem conglutinati, ne per varia erroris desideria dividamur, tunc nova conspersio vel azymi sumus, et expurgato veteri fermento et corruptione vitae derelicta, monemur et nos cum Corinthiis, ut simus nova conspersio (I Cor. V), id est ut permaneamus sine fermento, sicut per gratiam facti sumus azymi, id est liberi a peccato; vel ut simus nova conspersio, per opera justitiae ambulantes in novitate vitae, sicut liberati sumus a corruptione veteris vitae. Si [Col. 0705C] enim secundum legem a fermento abstinendum fuit in esu paschalis Agni, qui in figura praecessit; multo magis nunc a fermento spiritualiter abstinendum est: »Etenim pascha nostrum immolatus est Christus (ibid.).« Pascha nomen solemnitatis est, et solemnis hostiae. In utraque Christus significatus est. Ipse enim est solemnitas nostra, et gaudium nostrum, et dies laetitiae et exsultationis nostrae, et hostia nostra pro nobis oblata, et in esum a Deo praeparata. Itaque epulemur. Si nova conspersio sumus et panes azymi, quomodo nobis, vel a nobis dicitur, »epulemur;« nisi quia ipsi convivium et convivae sumus, reficiendi de Christo, qui nobis panis est, qui et de nobis reficitur? De quo scriptum [Col. 0705D] est, quia »pascitur inter lilia (Cant. II).« Et in Apocalypsi ipse de se dicit: »Ego sto ad ostium et pulso. Si quis audierit vocem meam, et aperuerit januam, intrabo ad illum, et coenabo cum illo, et ipse mecum (Apoc. III).« Epulemur ergo in conspectu Dei, et delectemur in laetitia, »non in fermento veteri, neque in fermento malitiae et nequitiae (I Cor. V).« Agnus enim innocens est, qui tollit peccata mundi. Nequitia autem et malitia sic distingui possunt, ut altera intelligatur in iis quae fiunt contra Deum, altera in iis quae fiunt contra proximum. Quocunque autem modo discernantur, sic omnis iniquitas fugienda est, ut malitia et nequitia; et vitae incorruptio sic sectanda est, ut epulari possimus in azymis »sinceritatis,« ab omni [Col. 0706A] iniquitate immaculatos nos servantes; »et veritatis,« bona quaecunque sine dolo et fictione facientes.



Ex eadem Epistola: Patres nostri omnes sub nube fuerunt, etc., usque ad illud: Petra autem erat Christus (I Cor. X).

»Abrahae dictae sunt promissiones (Galat. III).« Dictae sunt quidem, et non statim exhibitae, sed in longa tempora dilatae. Fides autem promissionum in exspectatione earum crebris signis et virtutibus, signis a Deo factis confirmata est, quibus notam fecit Deus potentiam suam, ne non crederetur potens facere quae promisisset. In signis autem antiquis patribus visibiliter exhibitis annuntiavit Deus virtutem operum suorum, eorum quae facturus erat [Col. 0706B] in generatione altera. Qualia enim facturus erat promissiones adimplens, talia fecit antequam adimpleret. Talia, inquam, sed non eadem, sed similia; quae suae figurae similitudine praesignare possent, et praemonstrare promissionum fructum et finem. Promissiones multae erant, et una; quia multae in una, et in multis una. Unus enim Christus finis est promissionum, quia ab omnibus justis desideratus et exspectatus, sperabatur populum suum de omni malo, quasi de hostili manu liberaturus, et benedictionem et salutem daturus. Hoc est quod Zacharias dicit: »Locutus est per os sanctorum, qui a saeculo sunt, prophetarum ejus. Salutem ex inimicis nostris (Luc. I),« etc. Fructus promissionum gratia est, quae datur in baptismo: item gratia, [Col. 0706C] quae datur in Dominici corporis et sanguinis sacramento. Ibi peccatorum remissio, hic ad capessendam vitam aeternam salutaris praeparatio. Ibi Christus induitur, hic manducatur. Hi sunt primitivi fructus interim percipiendi, donec evacuetur quod ex parte est, et veniat quod perfectum est, ut videamus Deum deorum in Sion.

Christus autem ipse promissus, et promissor, tandem veniens, sicut ante una cum Patre ipse promiserat, duo sacramenta in aqua, scilicet baptismi et mysterii corporis sui, instituit, quibus nos sanctificaret, et sanctificatos beatificaret. Horum sacramentorum signa praecesserunt in mari, et manna. Ibi figura, hic veritas: quod intuens Apostolus [Col. 0706D] dicit: »Patres nostri omnes sub nube fuerunt (I Cor. X).« In Exodo legitur, quod profecti filii Israel de Socoth, castrametati sunt in Ethan, in extremis finibus solitudinis. Dominus autem praecedebat eos, ad ostendendam viam per diem in columna nubis, et per noctem in columna ignis, ut dux esset itineris utroque tempore. »Nunquam defuit columna nubis per diem, nec columna ignis per noctem coram populo.« Et infra: »Tollens se angelus Domini qui praecedebat castra Israel abiit post eos, et cum eo pariter columna nubis priora dimittens, post tergum stetit inter castra Aegyptiorum et castra Israel. Et erat nubes tenebrosa et illuminans noctem, ita ut ad se invicem accedere non valeret (Exod. XIV).« Historice quidem omnes qui egressi [Col. 0707A] sunt de Aegypto, sub nube fuerunt, quia nunquam defecit columna nubis per diem. Spiritualiter autem omnes antiqui justi sub nube fuerunt. Nubes obscuritas figurarum, nubes Christus vel Spiritus sanctus protegens et obumbrans. Item nubes Christus, quasi adhuc absconditus, et nondum manifeste revelatus. Nubes quoque fides typicis mysteriis involuta, et futurorum exspectatione suspensa. Si autem illi sub nube fuerunt, qui mirabiliter promissa et mirabiliter gesta fideliter et spiritualiter intellexerunt, de quibus scriptum est: »Pavit eos in innocentia cordis sui, et in intellectibus manuum suarum (Psal. LXXVII),« operum videlicet suorum, »deduxit eos):« quanto magis sub nube fuerunt, sed caecitatis et ignorantiae, de quibus scriptum est: »Patres [Col. 0707B] nostri in Aegypto non intellexerunt mirabilia tua (Psal. CV).« Et iterum: »Obliti sunt Deum, qui salvavit eos, qui fecit magnalia in Aegypto, mirabilia in terra Chanaan, terribilia in mari Rubro (ibid).« Et item: »Non crediderunt verbo ejus (ibid).« Opera ergo et verba Dei alii intellexerunt, alii non intellexerunt, alii crediderunt, alii non crediderunt. Signa autem operum Dei quasi quaedam verba fuerunt, juxta quod scriptum est: »Posuit in eis verba signorum suorum (Psal. CIV).« Qui significationes verborum et signorum spiritualiter intellexerunt, et qui spiritualiter non intellexerunt, sub nube fuerunt. Una siquidem nubes, quae stetit inter castra Aegyptiorum et castra Israel, tenebrosa [Col. 0707C] erat, et illuminans noctem. Christus enim alios justo judicio excaecat, alios misericorditer illuminat. Aliis est lapis offensionis, et petra scandali; aliis est lapis in caput anguli (I Petr. II); aliis Deus est Dei Filius; aliis homo peccator est, aestimatus cum descendentibus in lacum (Psal. LXXXVII).



Et omnes mare transierunt (I Cor. X).

Historice filii Israel ambulaverunt per siccum in medio mari, et operuit aqua tribulantes eos, unus ex eis non remansit (Psal. CV). Forma baptismi haec est, ubi spiritualis Pharao et omnis equitatus ejus submergitur. Quae spiritualis intelligentia antiquis Patribus ex multis Scripturarum locis manifesta fuisse dignoscitur. Nam in Canticis canticorum sponsus ad sponsam loquitur, dicens: »Equitatui [Col. 0707D] meo in curribus Pharaonis assimilavi te, amica mea (Cant. I).« Et apud Ezechielem Dominus: »Effundam super vos aquam mundam, et mundabimini ab omnibus inquinamentis vestris (Ezech. XXXVI).« Et in eodem propheta scriptum est: »Aquae descendebant in latus templi dextrum ad medium altaris (Ezech. XLVII).« Et infra: »Omnis anima vivens quae serpit, quocunque venerit torrens vivet (ibid).« Et in Michaea: »Deponet iniquitates nostras, et projiciet in profundum maris omnia peccata nostra (Mich. VII).« Et in Zacharia: »In die illa erit fons patens domui Jacob, et habitatoribus Jerusalem, in ablutionem peccatoris et menstruatae (Zachar. XIII).« Et infra: »In die illa exibunt aquae vivae de Jerusalem: medium earum ad mare orientale, [Col. 0708A] et medium earum ad mare novissimum (Zachar. XIV).« Si moralis intelligentia in superioribus Apostoli verbis requiritur, vide et considera quomodo omnes justi qui fuerunt a diebus antiquis, sub nube divinae miserationis protecti sunt, et quomodo mare transierunt, hoc videlicet saeculum tam turbulentum, tam fluidum, ubi omnes qui Aegyptio more vivunt, in profundo vitiorum, inter desideria errorum lubricae vitae fluctibus involvuntur; justi vero inter divisiones tentationum, quae a dextris sunt, et quae a sinistris, sicco vestigio et impolluto calle pertranseunt.



Et omnes in Moyse baptizati sunt, in nube et in mari (I Cor. X).

Inde baptizati, unde purificati. Deus enim fide [Col. 0708B] purificans corda eorum, in rebus mirabiliter gestis per Moysen, et circa Moysen, et in ostensione signorum quae fecit in nube et in mari, hoc agebat, ut purificarentur ab errore Aegyptiae superstitionis, et verus Deus crederetur, a quo missus esset Moyses, »Deus Abraham, et Deus Isaac, et Deus Jacob (Exod. III).« Hoc etiam agebat in omnibus mirabilibus suis, ut in fide unius veri Dei confirmati, indubitanter crederent et exspectarent quandoque venturum, qui benedictionem et salutem daret secundum fidem promissionum, quae dictae sunt Abrahae et semini ejus. In omnibus itaque beneficiis antiquis patribus exhibitis, memor fuit Deus testamenti sui, quod habuit ad Abraham puerum suum; ut et ipsi ejusdem sacramenti memores [Col. 0708C] confiterentur memoriae sanctitatis ejus, et de impensis beneficiis sic praesentem acciperent consolationem ut inesse cernerent repromissae benedictionis significationem. Longa enim dilatio, et nulla interim consolatio, quid esse poterat nisi promissionis desperatio? Frequens autem signorum ostensio, et benedictionum crebra consolatio, dictae fuit repromissionis rememoratio, rerumque futurarum praeostensio. Moyses itaque populi liberator, et doctor, et legislator, Christum praemonstrabat, qui est judex noster, et rex noster, et legifer noster. Nubes quoque et ipsa Christum praemonstrabat in fide obnubilatum, in lege, et Prophetis, et psalmis absconditum, in carne velandum. Denique scriptum [Col. 0708D] est: »Invocabant Dominum, et ipse exaudiebat eos, in columna nubis loquebatur ad eos (Psal. XCVIII).« Hoc autem in figura contingebat illis. Cujus rei veritatem Apostolus declarans dicit: »Multifarie multisque modis olim Deus loquens patribus in prophetis, novissime diebus istis locutus est nobis in Filio (Hebr. I).« Mare, ut praedictum est, baptisma praefigurabat; illud sane baptisma, quod singulariter et principaliter dicitur baptisma: de quo Apostolus dicit: »Unum baptisma (Ephes. IV).« Erant siquidem apud Judaeos secundum varia ablutionum genera, varia baptismata, sicut idem Apostolus insinuat dicens: »In cibis et potibus, et ariis baptismatibus (Hebr. IX).« Illi in Moyse baptizati sunt, nos autem in Christo; sed non sic illi in Moyse, sicut nos in [Col. 0709A] Christo. Moyses quippe famulus Dei a Deo missus, ut ipse dicebat, verba Dei populo nuntiavit; et suis pariter et Dei verbis fidem fecit sequentibus signis. Signa autem in manu Moysi ostensa, non Moysi, sed Dei virtute facta sunt, quibus fides aut coepit, aut crevit in illis qui crediderunt, et fide purificati Deo placuerunt. Adjuti sunt ergo per ministerium et exemplum Moysi ut crederent: at ipsius fidei, quam admiratione signorum permoti habuerunt, auctor fuit, non Moyses, sed Deus, cui crediderunt, et credendo placuerunt. Habemus itaque fidem unius veri Dei, qui dictus est »Deus Abraham, Deus Isaac et Deus Jacob (Exod. III),« a quo et Moyses ad eos missus est. Habentes quoque fidem venturi Salvatoris, secundum repromissionem dictam Abrahae, [Col. 0709B] Isaac et Jacob; et secundum exemplum fidei eorum baptizati sunt, non a Moyse, sed in Moyse. Baptizati enim ab illo, ab eo autem purificati, a quo ut crederent divinitus sunt inspirati. Spiritualiter ergo baptizati sunt non exterius abluti, sed interius sanctificati. Sic illi spiritualiter baptizati, sicut nos spiritualiter circumcisi. Virtute itaque et gratia Christi baptizati sunt illi, sicut et nos; quia per fidem Christi, cujus ipse auctor et consummator est, sanctificati sunt illi, sicut et nos. Illos enim sanctificabat Christus tunc per fidem, sicut et nos. Neque enim ille non erat, qui de se dicit: »Antequam Abraham fieret, ego sum (Joan. VIII).« Nam et Apostolus de Moyse loquens, dicit: quia »majores divitias aestimabat thesauro Aegyptiorum improperium [Col. 0709C] Christi (Hebr. XI).« Cum autem magnalia, mirabilia, et terribilia in manu Moysi facta sint, quibus poterat fides initiari aut confirmari, ut credentes sanctificarentur; quid sibi vult quod Apostolus ea signa, quae facta sunt in nube et in mari, insinuat; caetera subticens, quae in decem plagis contra Pharaonem et Aegyptum ostensa sunt? Forte per hoc quod dicit, »in Moyse,« caetera omnia intelligi voluit quae non expressit. Nubem autem et mare propter quamcunque rationem expressit. Et forte nubem nominavit, quia clementiae signum est. Nam aqua in sanguinem versa, et rana, et musca, caeteraque plagarum genera magis iram indicant. Nubes autem protegens et obumbrans, [Col. 0709D] nunc praecedens, nunc subsequens filios Israel, divina clementia protectos et circumdatos indicabat, et Christum protectorem figurabat. Mare autem nominat Apostolus; quia sicut ante praelibavimus, signum baptismi est.



Et omnes eamdem escam spiritualem manducaverunt (I Cor. X).

Spiritualis esca quomodo dici potest illud visibile manna? Quia non arte vel labore hominum, sed a Deo angelorum forte ministerio praeparata est. Unde et panis angelorum dicitur, et panis coeli, sicut scriptum est: »Panem angelorum manducavit homo (Psal. LXXVII).« Et item: »Panem coeli dedit eis (ibid.).« Haec autem esca de coelo data corpora nutriebat et confortabat. Vere corporalis esca est, [Col. 0710A] sed spiritualis secundum dictam rationem dici potest; vel quia spiritualem escam significat, id est Christum, qui vere est cibus spirituum, et resurrectio corporum. Cibus autem spirituum est, sicut vita eorum. Justi autem qui spiritualiter vivunt, inde spiritualiter cibantur et sustentantur; unde accipiunt, ut spiritualiter vivant. At justus ex fide vivit, in quantum juste vivit. Fide ergo participatur, quod justis praestat, ut spiritualiter et juste vivant. Christum enim manducare, hoc est spiritualis vitae sustentationem ab ipso accipere; et hoc est in ipsum credere, et hoc est de ipso sicut illi in illo vivunt, vivere. Haec autem spiritualis esca duobus modis manducatur, gustu fidei et perceptione sacramenti. Unus modus coepit ab institutione [Col. 0710B] novi sacrificii: alter mox ab ipso initio hujus nostrae fidei. Quicunque enim justi fuerunt, hanc spiritualem escam manducaverunt, quia in Christum crediderunt, spiritualiter vixerunt, et ejus participatione, ut spiritualiter viverent, acceperunt. Visibile autem manna multi manducaverunt et mortui sunt, morte scilicet spirituali, quia spiritualiter non vixerunt; et multi visibile manna non manducaverunt, et spiritualiter vixerunt, et ideo spiritualem escam manducaverunt. Manna enim visibile signum erat hujus nostri sacramenti, et spiritualis escae, quae hoc sacramento continetur. Hoc autem nostrum sacramentum sub specie visibili spiritualem escam, id est Christum, in se continet; et spiritualem [Col. 0710C] gratiam, qua spiritualiter vivitur, percipientibus conferre praevalet. Manna autem visibile, nec spiritualem gratiam plene in se continebat nec gratiam vitae spiritualis conferebat, sed spiritualem escam, quae spiritualem vitam dare posset, significabat. Qui ergo visibile manna perceperunt, nec crediderunt, nec spiritualiter intellexerunt, et ideo spiritualiter non vixerunt: hi corporalem escam ad corporalem refectionem, non spiritualem, manducaverunt. Qui vero fidem quam nos eamdem habuerunt, et spirituale manna, panem scilicet coeli et panem angelorum, id est Christum de coelo venturum crediderunt; et hac fide justificati spiritualiter vixerunt: hi spiritualem escam quam nos eamdem manducaverunt. Sed nos eamdem spiritualem escam [Col. 0710D] ore pariter sumimus et corde; illi vero visibile manna ore gustaverunt, invisibile autem et spirituale manna, id est Christum, corde crediderunt. Ore ergo aliud nos, aliud illi: corde vero idem nos et illi. Haec autem spiritualis esca, id est Christus, panis coeli est, et panis angelorum. Hunc enim panem angelus manducat in coelo modo adhuc nobis incognito, adhuc inexperto; hunc eumdem manducat peregrinus homo pro modulo suo, sicut scriptum est: »Panem angelorum manducavit homo.«



Et omnes eumdem potum spiritualem biberunt (I Cor. X.)

Sicut manna de coelo datum significat spiritualem escam, qua cibantur omnes sancti, ut spiritualiter vivant, sicut decet sanctos; sic aqua, quae [Col. 0711A] de petra fluxit, significat spiritualem potum, quo potantur quicunque spiritualiter gratiae participes efficiuntur. »Petra autem erat Christus (ibid).« Ecce cognovimus, Apostolo interpretante, quid significet petra, quae aquam produxit: inquiramus ex verbis ipsius Domini, et item ex verbis Apostoli, quae sit spiritualiter aqua do Christo manans sicut de fonte vitae: et quis spiritualiter potus, quo potamur omnes, qui in Christum credimus: »Qui credit, inquit Christus, in me, sicut dicit Scriptura. Flumina de ventre ejus fluent aquae vivae. Hoc autem dicit de spiritu, quem accepturi erant credentes in eum (Joan. VII).« Et Apostolus: »Omnes uno spiritu potati sumus (I Cor. XII),« ecce aqua quae de petra profluxit, ecce potus spiritualis, quem [Col. 0711B] omnes justi biberunt. Hoc potu ardor sitis exstinguitur; hujus spiritus munere sanctorum desiderium feliciter adimpletur. Consolator enim spiritus est, et moerentium corda laetificat. Omnes justi in hoc spiritu laetificati sunt, omnes hunc spiritum acceperunt: et propter hoc omnes eumdem potum spiritualem biberunt.



Bibebant autem de spirituali. (I Cor. X.)

Praemittens Apostolus de spirituali potu, et subnectens de consequente eos petra, et interponens in medio, »Bibebant autem de spirituali:« dubium reliquit, quomodo intelligendum sit quod dicit: »Bibebant autem de spirituali,« videlicet an de spirituali potu, an de spirituali petra. Sed si ad potum [Col. 0711C] quis hoc referre velit, vix apparet, quomodo distingui possit, bibebant de spirituali potu, et bibebant spiritualem potum. Si autem plus est bibere spiritualem potum quam bibere de spirituali potu, quid necesse fuit, post id quod majus est, adjungere quod minus est? Si autem idem est, quid necesse fuit idem repetere? Sed solet repetitio nonnunquam fieri ut aliquid addatur. Si ergo additionis causa repetitio facta est, verbis ex parte mutatis, sic accipi potest, quasi fieret verbis non mutatis, ut nullam vim habeat ipsa verborum mutatio, tanquam diceretur: Biberunt potum spiritualem; bibebant autem de spirituali, hoc est potum spiritualem, consequente eos petra. Hoc enim additur, ut ostendatur unde manaverit spiritualis potus, quem bibebant. [Col. 0711D] Porro, sicut placet hoc ad petram referri, ut de spirituali petra bibisse dicantur, eos consequente, modus locutionis est; sicut de cisterna vel vinea dicitur quis bibere, cum vel aquam de cisterna bibit, vel de vinea vinum. Spiritualis autem petra Christus est; spiritualis potus Spiritus sanctus est, qui de Christo procedit, et a Christo datur secundum diversorum divisiones charismatum, credentibus in eum. Potest etiam spiritualis potus pro calice accipi. Calix autem Christi tribus modis dicitur, vel sanguis ipse Christi, qui pro multis fusus est, quem et nos bibimus in altari, vel passio Christi quae nos ad compatiendum obligavit, vel imitatio passionis ejus, qua vicissitudinem pro modulo nostro, et gratiarum actionem pro nobis passo compatiendo referimus. [Col. 0712A] Spiritualem itaque potum biberunt, non solum qui haustu Dominici sanguinis in ipsius sacramenti perceptione potati sunt, sed et omnes justi, qui a diebus antiquis fidem passionis Christi habuerunt, et in ea fide spiritualiter vixerunt, carnem suam cum vitiis et concupiscentiis mortificantes; et similitudinem passionis Christi in patientia tribulationum suarum praeferentes. Non est enim justus, qui non patitur.



Consequente eos petra.

Juxta historicum intellectum, petra consequebabatur eos, id est satisfaciebat et obsequebatur voluntati eorum; quia, ut quidam putant, quocunque irent, aquae inundantes secutae sunt, sicut scriptum est: »Eduxit aquam de petra, et deduxit tanquam [Col. 0712B] flumina aquas (Psal. LXXVII).« Et iterum: »Disrupit petram, et fluxerunt aquae, abierunt in sicco flumina (Psal. XIV).« Potest hoc et aliter intelligi. Mortua Maria, et deficiente aqua in deserto Sin, in loco, qui dicitur Cades, murmuravit populus contra Moysen. Quae murmuratio tantum valuit, ut et ipse Moyses aliquatenus cessisse videretur: unde cum per silicem bis percussum egrederentur aquae largissimae, audivit a Domino: »Quia non credidistis mihi, ut sanctificaretis me coram filiis Israel, non introducetis hos populos in terram, quam dabo eis (Num. 20).« Populi ergo in seditionem versi paulominus defecerant a cultu Dei et prope erat ut fugerent a Domino, et Deo suo, nisi signo dato retinerentur, et quasi fugitivi comprehenderentur, consequente [Col. 0712C] eos petra, ne abirent, et quodammodo revocante, ut redirent.

Secundum intellectum mysticum, Christus in deserto hujus mundi suos comitatur, et non deserit sperantes in se.



Petra autem erat Christus

Solet res quae significat, nomine rei quam significat nominari. Erat non per substantiam, sed per significationem. In signis coram antiquis justis a Deo mirabiliter factis mystica significatio secuturae veritatis inerat, majoribus et perfectioribus manifesta, simplicioribus forte occulta. Omnes autem pietatem fidei habentes signa divinitus facta quasi sancta venerati sunt, et rerum venerabilium novitate [Col. 0712D] et stupore permoti, in Dei timore vel amore et fidei devotione confirmati sunt. Nec praejudicat pietati fidei si qui forte simpliciter ignorabant, quid significabat manna, quid nubes, quid mare, quid petra, dummodo pie crederent, quod ratio illius temporis exigebat, quae ad fidem unius Dei et venturi Salvatoris pertinerent. Non enim scientia mysticae significationis ab omnibus requirebatur; sed pietas fidei ad justitiam reputabatur, et ignorantia unius Dei et Salvatoris mundi singulis non credentibus imputabatur. Hinc de quibusdam infidelibus scriptum est: »Ignis accensus est in Jacob, et ira ascendit in Israel; quia non crediderunt in Deo, nec speraverunt in salutari ejus (Psal. LXXVII).« In Deo autem credere et in Christo salutari ejus fiduciam salutis habere, [Col. 0713A] sicut nobis nunc, ita et illis tunc necessaria erant ad salutem; sed signorum significatio occulta inspiratione perfectioribus intimabatur, signorum veneratio simplicioribus proponebatur, ut virtutem Dei in mirabilibus ejus agnoscerent ad facienda quae vellet et sicut vellet. Et nunc quoque quam multi sunt in Ecclesia Dei, qui significationem, vel quae tunc fuerunt, signorum, vel quae nunc sunt, sacramentorum non norunt: qui fidei Ecclesiae simpliciter adhaerentes, et nihil impie de Deo sentientes, Deum venerantur in sacramentis ab eo institutis, aestimantes divinam virtutem et sanctificationis gratiam illis inesse, ut in Deum credentibus ad salutem possint prodesse. Non igitur oportet omnes qui fidem habent, mystici eloquii prudentes esse, vel [Col. 0713B] signorum aut sacramentorum profunda penetrare; sed mysteriorum intelligentia magis est illis necessaria quibus docendi et regendi dispensatio est credita. Hinc Dominus ad discipulos loquens, ait: »Vobis datum est nosse mysterium regni Dei; caeteris autem in parabolis (Luc. VIII). Petra autem erat Christus.« Haec est petra, de qua ipse Christus dicit: »Supra hanc petram aedificabo Ecclesiam meam, et portae inferni non praevalebunt adversus eam (Matth. XVI).« Haec est petra, de qua dictum est: »Statuit supra petram pedes meos (Psal. XXXIX).« Et iterum: »Petra refugium herinaciis (Psal. CIII).« Christus ergo petra est, quia sanctorum firmitas est, confirmans eos in virtute sua per immobilem [Col. 0713C] fidei constantiam, per immobilem securitatis fiduciam, per interminabilem dilectionis perseverantiam. Christus petra est, utpote firmus in promissione sua, firmus in dilectione sua; interdum inexorabilis in ira sua, saepe immobilis in sententia sua, saepe quasi durus in tribulatione nostra. Domine Deus, ut salva pace tua loquar, quoties in orationibus meis pro tribulationibus et tentationibus meis, etsi non te durum nomino, durum tamen cogito. Quoties in corde meo revolvo. Petra autem erat Christus; quoties dico, ut quid, Domine, repellis orationem meam, avertis faciem tuam a me (Psal. L); quousque irasceris super orationem servi tui? (Psal. LXXIX.) Verumtamen quia dixisti: »Oportet semper orare, et non deficere (Luc. XVIII),« quia improbitatem [Col. 0713D] et importunitatem quaerendi, petendi et pulsandi non fastidis, non dimittam te nisi benedixeris mihi. Experiar, te auxiliante, si possim sugere mel de petra, oleumque de saxo durissimo, et si dederis mihi virgam disciplinae; qua rectitudine actionis et directione cordis silicem irae tuae bis valeam percutere, et duritiam frangere; scio quia egredientur aquae largissimae, ut populus bibere possit, et jumenta, et ego inter jumenta. Sed exemplo Moysi timeo haesitationem cordis, quam tu detestaris. Postulare enim in fide debeo, et non haesitare. Tu, Domine, qui probas fidem, adjuva incredulitatem meam; serva quod placet, tolle quod displicet.



Ex eadem epistola, infra: »Charissimi, fugite ab idolorum cultura, usque ad haec verba: Non potestis mensae Domini participes fieri et mensae daemoniorum (I Cor. X).
[Col. 0714A]

Vitae humanae societas et mutui amoris jucunditas cum multis indiciis vicissim possint significari, et ex signis vicissim intelligi; uno familiarius modo et expressius intimantur in convescendi consuetudine, et unius mensae participatione. Cum enim cibus quasi vita sit vitae, qui unum cibum communiter participant, ipsam vitam mutua benevolentia communicare se indicant, dum ipsius subsidium vitae communiter assumunt ad usum vitae, quibus communis est usus vitae. Familiaritas hominum in convictu nutriri solet ex communi victu, et vel amicus [Col. 0714B] est, qui convescitur, aut amicum se simulat, ut credatis; quae simulatio peccatum Judae cumulavit, qui convescendo se non prodidit, ut magistrum proderet. Cui dictum est: »Tu vero homo unanimis; dux meus, et notus meus. Qui simul mecum dulces capiebas cibos: in domo Dei ambulavimus cum consensu (Psal. LIV).« Post vitam, quae communiter participatur et post mortem, quo socialiter tam sibi quam alteri vita amatur, nihil magis communioni congruit, quam alimentum vitae, cujus communione significatur communio amicitiae. Neque enim fas est communis mensae fieri participem, qui dilectionis ad convescendum se sentit expertem. Communio autem mensae Dominicae a corporali mensa, quae indigentibus communis esse debet, hoc amplius habet, [Col. 0714C] quod communionem verae amicitiae non solum indicat, sed perficit et consummat. Hujus communionis quanta sit virtus, et quanta sit gratia Apostolus ostendit, volens nos a mensa et societate et amicitia daemoniorum retrahere, et ad mensam Christi, ejusque societatem et amicitiam invitare. Omnis amicitia, sive hominum inter se, sive Dei et hominum, sive hominum et daemoniorum, suo modo colitur propria muneris vel obsequii oblatione, aut affectati muneris delectatione. Ille quidem superbus et refuga angelus, cum affectasset similis esse Altissimo, et similitudinem altitudinis non posset assequi in veritate, voluit eam adipisci in stulta hominum opinione, ut vel putaretur Deus, et pro Deo coleretur. Quos ergo seduxit, ad hoc induxit ut in [Col. 0714D] idolis manufactis ipsum adorarent, ipsi pro salute supplicarent, ipsi vota offerrent, ipsi immolarent, et in ipsius veneratione immolata gustarent et mensae ejus participes essent: et haec omnia ut placatum haberent, et amicitiae ejus participes fierent. Ille ergo, quia videri voluit, quod esse non potuit, qui est superbiae typus, idololatriam instituit, quam vera Christi religio postea destruxit in veris cultoribus Christi, qui in ejus societatem vocati sunt, ad mensam ejus invitati, cujus participatione efficiantur participes amicitiae Dei. Hujus mensae laudem commemoraturus Apostolus, praemonet fugere ab idolorum cultura. »Quae enim conventio Christi ad Belial?« (I Cor. X.) Fugienda est idololatria, [Col. 0715A] ut ad mensam Christi accedatur. Fugienda est et similitudo idololatriae, quae est spiritualis fornicatio, omnis scilicet, quae a Deo separat, peccati delectatio. Omne enim quod vero Deo praeponitur, quod in amore primum et mente primum est, hoc pro Deo colitur, hoc in idolum reputatur.



Ut prudentibus loquor: vos ipsi judicate quae dico. Calix benedictionis, cui benedicimus, nonne communicatio sanguinis Christi est? (I Cor. X.)

Quasi altum quid dicturus Apostolus, judicium discretionis ab his quibus loquitur, ut a prudentibus, requirit, ut diligenter dijudicent quod dicturus est, et attendant quid sit, quid possit calix Domini, [Col. 0715B] et participatio corporis Christi. Et primo ostendit quid sit, incipiens a calice; deinde subjungens de pane. Quod mirum quare fecerit, aut ordinem contra ordinem evangelistarum mutaverit, cum et ipse alio loco de pane praemittat, et de calice subjungat. Hujus autem mutationis causa forte haec est. Ante pauca praemissa locutus fuerat de esca spirituali, et potu spirituali, et novissime de potu: et sic paucis interpositis, de calice adjunxit, dicens: »Calix benedictionis, cui benedicimus,« etc. Per calicem hic potum intellige. Hic autem calix a Deo benedicitur, et ob hanc causam calix benedictionis dicitur, et nos participantes per eum benedicimur, id est in donis spiritualibus multiplicamur; et ob hanc quoque causam calix benedictionis dicitur, cui benedicimus [Col. 0715C] nos quicunque fideles, gratias agendo, laudando, et super omnes calices exaltando et dicendo: »Calix meus inebrians quam praeclarus est!« (Psal. XXII.) Prae caeteris nempe omnibus hic clarus est. Talis enim potus non est tam dulcis, tam salubris, tam inebrians, tam laetificans, tam bene mentem immutans. Vel nos sacerdotes benedicimus, prece mystica consecramus, Christum benedicentem repraesentamus. Ipse est enim qui benedicit, nobis ministrantibus ille invisibiliter operatur; ille potenter mutat, creaturae efficaciter imperat, et ubi praecipit virtus, incunctanter sequitur effectus. De hoc calice quid digne sentire possumus? quid enim est? Nonne communicatio sanguinis Christi est? Quae est fidelis responsio, nisi quia communicatio sanguinis Christi [Col. 0715D] est? Hic enim calix, qui a nobis benedicitur, et in quo benedicimur nos, sanguis Christi est, nobis communicatus, id est nobis et pro nobis communiter datus. Nobis in poculum salutis, pro nobis in pretium redemptionis. Nec aliud est calix benedictionis, vel in coena Domini vel in mensa Domini, hoc est in altari, quam sanguis Christi, qui pro communi salute fusus est. Hac auctoritate Apostoli potus iste communionis nomen habere potest, ut sacra communio dicatur. Communicatio enim intelligi potest, quia in commune datur vel accipitur; communio vero, quia in commune habetur. Alia etiam ratione potest dici communio. Hic enim sanguis charitatem operatur in nobis, per quam omnia communia fiunt; et quae propria sunt singulorum, communia omnium.



Et panis quem benedicimus, nonne participatio corporis Domini est? (I Cor. X.)
[Col. 0716A]

Ostenso, quid sit hic calix, mox ostendit, quid sit panis, quem frangimus in sacramento. De fractione quae dicenda videbantur, superius diximus, Hic autem panis quid sit, nullatenus nobis pro certitudine fidei dubitandum est. Unde Apostolus dicit: »Nonne participatio corporis Domini est?« Ac si diceret: Manifestum est quia participatio corporis Domini est. Quis enim fidelium inde dubitet? Participatio corporis intelligenda est, corpus ad participandum nobis datum. Quamvis Apostolus dicat: »Communicatio sanguinis, et participatio corporis,« quasi distinctionem aliquam significans, [Col. 0716B] pie tamen dici potest, communicatio corporis, et participatio sanguinis. Utroque enim communicando participamus, et participando communicamus. Verumtamen si aliqua distinctio requiritur, pie dici potest, quod participatio fractioni congruit, sicut participatio pani, qui frangitur. Dividitur enim, ut unusquisque partem suam accipiat. Hic autem panis in substantia semper integer manet; et tamen in sacramento frangitur, ad significandum, quod in diversis diversa operatur. Divisiones enim gratiarum sunt. Sacramentum Dominici corporis et sanguinis gratia est. Unde et Eucharistia dicitur, id est bona gratia. Hoc sacramentum totum et integrum a singulis percipientibus aequaliter sumitur; sed non in singulis aequaliter [Col. 0716C] operatur. Operatrix itaque gratia communis est digne sumentibus; sed per effectum quem habet in singulis, gratias dividit his et illis. Ergo communio sanguinis referri potest ad operatricis gratiae communionem: participatio vero corporis ad diversarum gratiarum participationem. Haec autem partitio gratiarum, cum a Christo dispensetur virtute carnis et sanguinis sui (una est enim virtus utriusque), congruentius tamen repraesentari potest in altari per fractionem panis, quam per aspersionem sanguinis. Aspersio enim sanguinis sine periculo et irreverentia sacramenti ibi fieri non potest: fractio sacramentalis fieri potest.



Quoniam unus panis unum corpus multi, etc.

Postquam ostendit quid sit calix benedictionis, [Col. 0716D] et panis quem frangimus, consequenter adjungit quid in nobis possint: hoc est, quid in nobis efficiant, et quae sit virtus et effectus eorum. Nam quia unam communem operatricem gratiam et dispensatricem in se continent, et partitiones multarum gratiarum per affectum suum multis tribuunt: unitatem spiritualem in nobis efficiunt, ut omnes in Christo unum simus. Per divisionem quidem gratiarum multi sumus: alii majorem, alii minorem; alii hanc, alii illam gratiam habentes; alii incipientes, alii proficientes: alii simplices, alii prudentes; alii quasi parvuli, alii quasi adulti, alii quasi senes perfectione maturi, ut ex multarum personis facierum per multos gratiae agantur. Unitas Ecclesiae ex personis innumerabilibus diversi [Col. 0717A] sexus, diversae conditionis, diversi ordinis, diversaeque perfectionis, multis modis solet significari. Hoc autem loco ab Apostolo significatur per unitatem panis, et unitatem corporis. Unus panis ex multis granis conficitur, unum corpus ex multis membris componitur. Per charitatem proximi unus panis, per charitatem Dei unum corpus, multi sumus. Unus panis Deo, qui dilectione fraterna qua invicem nos diligimus delectatur, et quasi de nobis reficitur. Unus panis etiam nobis ipsi ad alterutrum sumus. Mutua enim nostra dilectio, mutua est nobis consolatio, mutuaque refectio. Unde et singuli alterius membra sumus, quia invicem condolemus, et invicem congaudemus: mala nostra ut et bona, quae videntur singulorum propria, per affectum [Col. 0717B] fraternae charitatis reputantes communia. Unum corpus sumus per charitatem qua Christus diligitur sicut sponsus, qui et Ecclesiam diligit sicut corpus suum. Hinc Apostolus ad Ephesios: »Christus caput est Ecclesiae: ipse salvator corporis ejus (Ephes. V).« Et infra: »Viri debent diligere uxores suas, ut corpora sua. Qui uxorem suam diligit, se ipsum diligit. Nemo enim unquam carnem suam odio habuit; sed nutrit et fovet eam, sicut et Christus Ecclesiam, quia membra sumus corporis ejus, de carne ejus, et de ossibus ejus (ibid.).« Ecclesia igitur, sicut sponsa Christi, ita et corpus Christi est, et de spiritu ejus vivit: sicut corpus hominis de spiritu hominis vivificatur. Recte ergo [Col. 0717C] per unitatem corporis significata est unitas Christi et Ecclesiae, quam operatur charitas Christi, qua ab Ecclesia diligitur: diligens ipse prior, ut a dilecta diligatur. Dilectio autem Dei magis nos Deo unit, et vicinius conjungit, quam dilectio proximi; sicut corpus nostrum conjunctius est nobis, quam panis, non solum antequam sumatur, sed cum in corpus trajicitur, et intra corpus recipitur. Et sicut panis corpori necessarius est, et corpus nutrit; sic dilectio proximi necessaria est ad nutriendum et augendum dilectionem Dei. Verumtamen dilectio Dei et causa et dignitate prior est, et semper praeponenda. Unde nonnunquam fit ut justissime offendatur proximus, ne offendatur Deus. Unus itaque panis unum corpus multi sumus. Qui multi? [Col. 0717D] »Omnes qui de uno pane, et de uno calice participamur.« Ecce hic ostenditur participatio ad calicem sicut ad panem pertinere. Nec immerito: una est enim virtus utriusque; et sicut hostia, quae et panis dicitur et corpus, in nobis efficit ut unus panis et unum corpus simus: sic et calix. Sed cum ratio similitudinis, qua unus panis unum corpus dicimur et sumus, solum panem vel corpus respiciat: gratiam tamen qua unus panis, unum corpus sumus, participatio tam calicis quam panis conferre credenda est. Participatio igitur utrique convenit, sed significatio magis alteri congruit. In his verbis ostendit Apostolus participationem de uno pane et de uno calice operari in nobis unitatem fraternae societatis, qua propter Christum socialiter vivimus, et [Col. 0718A] alter alterius sumus membra: et item unitatem Christi et Ecclesiae, qua etiam Christi membra sumus, qui est caput nostrum, in quo omnes unum sumus, sicut Apostolus ad Galatas scribens dicit: »Non est Judaeus, neque Graecus; non est servus neque liber; non est masculus neque femina, omnes enim vos unum estis in Christo Jesu (Gal. III).« Ad hanc unitatem pertinent, qui de pane et de calice participant, non solo ore, sed pio corde, hoc est qui in Christo vivunt, et Christum habent inhabitantem per fidem in cordibus suis. Nam qui ex fide vivit, non sibi, sed Christo et in Christo vivit; et credendo manducat et participat, et participando in Christo manet una cum multis, quia unus panis unum corpus sumus. De hac enim participatione [Col. 0718B] intelligendum est quod Apostolus dicit. Nam qui corpus Christi et calicem solo ore percipiunt, et Christum in corde non suscipiunt, ut de ipso et in ipso vivant, sicut a fide qua vivit justus extranei sunt, et a societate justorum alieni sunt, non habentes cum illis cor unum et animam unam: et propterea membra Christi non sunt, nec de corpore ejus sunt, quamvis in Ecclesia quae est corpus ejus esse videantur. Hinc Apostolus post interrogationem. »Panis quem frangimus, nonne participatio corporis Domini est?« subjungit: »Quoniam unus panis unum corpus multi sumus, omnes qui de uno pane et de uno calice participamus.« Ac si aperte dicat: Panis quem frangimus, vere est participatio [Col. 0718C] corporis Domini; quoniam effectus hoc indicat. Efficit enim, quod nullus alius cibus efficere potest, nisi solum corpus Domini. Quid est hoc? Videlicet quod unus panis unum corpus multi sumus. Fides quippe carnis assumptae de nobis, et sanguinis effusi pro nobis, et utriusque ad usum concessi nobis, amorem Christi et propter Christum amorem proximi nobis infundit. Qui infusus nos Christo et in Christo unit, ut compleatur quod ipse pro nobis postulat dicens: »Non pro his rogo tantum, sed pro eis qui credituri sunt per verbum eorum in me, ut omnes unum sint, sicut tu, Pater, in me, et ego in te, ut et ipsi in nobis unum sint (Joan. XVII).«



Videte Israel secundum carnem. Nonne qui edunt hostias participes sunt altaris? Quid ergo? Dico quod idolis immolatum sit aliquid? aut quod idolum sit aliquid? Sed quae immolant gentes, daemonibus immolant, et non Deo (I Cor. X).
[Col. 0718D]

Similitudo adducitur de legalibus sacrificiis, ad intelligendum quod de idolothyto vult intelligi. Qui edebant hostias, religioni sacrificandi consentiebant, et hunc suae voluntatis consensum ipso esu immolatorum ostendebant. Si enim non consentirent, non ederent. Propterea qui edebant participes erant altaris. Nam de immolatis partem capiebant, et se illi religioni partem capiendo et edendo sociatos esse manifestabant. Hoc est, quod Apostolus dicit: »Videte Israel secundum carnem.« Ac si diceret: Vos qui estis Israel secundum spiritum, Deum videntes, et spiritualia intelligentes, videte Israel [Col. 0719A] carnalia legis praecepta sectantem. »Nonne qui edunt hostias, participes sunt altaris?« Quasi dicat: Haud dubium quin participes sint altaris, non solum inde partem capiendo, sed sacris illis consentiendo. Ex his quae dicta sunt de participatione novi verique sacrificii, et de usu legalium hostiarum, econtrario colligi potest quod cultus idoli et esus idolothyti per consensum superstitiosi erroris et impietatis colentes et comedentes diabolo sociat, et in ipsius membra transformat. De qua societate dicturus Apostolus, praemittit, quod idolis immolatum vel idolum non sit aliquid. Et hoc non sine causa. Prohibuit quippe paulo ante culturam idoli, sicut rem malam et noxiam. Hinc male intelligenti videri poterat Apostolum insinuasse idolum aliquid [Col. 0719B] esse, vel aliquid posse et in potestate habere nocere, vel male facere. Quod removet dicens idolum nihil esse. Potest quidem propria cujusque impietas ipsi nocere; potest et daemon, qui idolio praesidet, malum facere: at ipsum idolum non potest, sed sub tegmine idoli occultum est mysterium iniquitatis. »Et quod idolis immolatur, daemonibus immolatur et non Deo.« Propterea cultura idolorum, sicut revera cultura daemoniorum, fugienda est. Volens itaque Apostolus culturam idolorum profundius aestimari, sicut revera culturam daemonum, cum superius dixisset: »Fugite ab idolorum cultura,« adjecit, »Ut prudentibus loquor; vos ipsi judicate quod dico.« Quasi dicat: Cogitate sutilius, [Col. 0719C] aestimate profundius, quid sit cultura idolorum. Cultura enim daemoniorum est. Judicate, inquit, quod dico. In eo quod dico, hoc intelligatur, quod non dico, non minus quam quod dico. Quid ergo dico? »Quod idolis immolatum sit aliquid?« Quasi dicat: Non hoc dico, nec hoc intelligendum est in eo quod dico. Sed aliquid profundius dico. Propterea dixi, vos ipsi judicate quod dico. Hoc est autem quod dico, et quod intelligi volo in eo quod dico. »Quae immolant gentes, daemonibus immolant, et non Deo.« Tota autem haec ratiocinatio Apostoli ad hoc spectat, ut intelligatur quod in cultura idolorum non solum idolis manufactis et visibilibus veneratio exhibetur; sed in idolo diabolus colitur, qui pejor est idolo; et qui colit, ad societatem [Col. 0719D] ejus perducitur, qui in idolio adoratur. Movere nos potest, quod Apostolus hoc loco insinuat idolum nihil esse, qui et in hac eadem Epistola superius dixit: »De escis autem, quae idolis immolantur, scimus quia nihil est idolum in mundo (I Cor. VIII).« Cum Psalmista dicat: »Simulacra gentium argentum et aurum (Psal. CXIII):« argentum autem et aurum non nihil est, in eorum nempe aestimatione qui avaritiae student, quae est idolorum servitus. Quomodo autem intelligendum sit, quod Apostolus dicit, ex verbis Isaiae prophetae perpendi potest, unde Apostolus assumpsisse videtur quod de idolo dicit. Dicit itaque Isaias idolis exprobrans: »Annuntiate quae ventura sunt in futurum; et sciemus quia dii estis vos. Bene quoque [Col. 0720A] aut male, si potestis, facite. Loquamur, et videamus simul. Ecce vos estis ex nihilo, et opus vestrum ex eo quod non est. Abominatio est, qui elegit vos (Isa. LI).« Ex his verbis Isaiae ostenditur quod idolum non hoc est quod putatur; et frustra pro Deo colitur, cum non habeat praescientiam futurorum, nec facultatem bene vel male faciendi, loquendi vel videndi. Mendacium enim est. Et licet sit opus artificis, quod manus finxit, non est tamen quod error finxit. Non esse, vel nihil esse, in sacro eloquio ex variis causis variis modis accipitur. Uno quidem modo, cum aliter est in opinione, aliter in veritate. Juxta quem modum Apostolus dicit: »Si quis se existimat aliquid esse, cum nihil sit, ipse se seducit (Gal. VI).« Secundum hunc modum [Col. 0720B] potest intelligi, quod idolum nihil est, quia mendacium est, et insipientis figmentum, sicut scriptum est: »Cor insipientis adoravit illud (Isa. XLIV).« Alio modo dicitur non esse, vel nihil esse, quod Deo auctore non est. Sicut enim bonitas Dei causa est omnium quae bona sunt, ut bona sint, et sicut sapientia Dei lux est, quae illuminat omnes qui recte sapiunt, ut recte sapiant, sic essentia Dei causa est omnium eorum quae sunt, hoc praestans eis, ut sint. Omnia enim ex ipso, et per ipsum et in ipso. Hinc Dionysius Areopagita: »Esse omnium est, superesse Divinitas. Est enim super omne esse, quod dat omnibus esse.« Quod ergo ex ipso, et per ipsum, et in ipso non est, ipsum nihil est. Juxta hunc modum potest dici, idolum [Col. 0720C] nihil est, immolatum idolis nihil est, peccatum nihil est, quia Deo auctore non est, quod Isaias dicit: »Plasta idoli omnes nihil sunt (Isa. XLIV).« Et illud gentibus, quae non credunt: »Omnes gentes quasi non sint sic sunt coram eo, et quasi nihilum et inane reputata sunt ei (Isa. XL).« Et illud: »Qui dat secretorum scrutatores quasi non sint, judices terrae velut inane fecit (ibid.).« Et Esther: »Ne tradas, Domine, sceptrum tuum his qui non sunt, ne rideant ad ruinam nostram, sed converte consilium eorum super eos (Esther XIV).« Alio etiam modo omnes gentes et secretorum scrutatores, et judices terrae, etsi magnum quid esse videantur, secundum potentiam et sapientiam mundi hujus, in comparatione ejus qui dicit, »Ego sum [Col. 0720D] qui sum (Exod. III),« nihil sunt. Alio quoque modo dicitur quid nihil esse despective, pro sui inutilitate, juxta quem etiam modum idolum nihil est.

Secundum hunc modum dicit Apostolus: »Si habuero prophetiam, et novero mysteria omnia, et omnem scientiam. et habuero omnem fidem, ita ut montes transferam, charitatem autem non habuero, nihil sum (I Cor. XIII).« Alio modo dicuntur ad nihilum redigi, quorum molimina et consilia et conatus frustrantur, et ipsi et opera eorum. Sic enim de justo scriptum est: »Ad nihilum deductus est in conspectu ejus malignus.« Cui simile est illud: »Ad nihilum deduces omnes gentes.« Omne autem quod Deo contrarium est, in quantum a vero esse [Col. 0721A] deficit, in tantum non est. Et ipsi peccatores, et peccata eorum, secundum quod a Deo vel in Deo non sunt, nihil sunt. Unde secundum mutationem bonae vitae in malam, recte non esse dicitur, qui sic mutatur. Multo autem mirabilius non esse accipitur, secundum mutationem malae vitae in bonam, vel miserae in beatam, sicut est illud: »Verte impios, et non erunt (Prov. XII).« Et item illud: »Noluit consolari, quia non sunt (Jer. XXXI).« Mirabiliter enim dicitur, »non sunt,« quando feliciter sunt. Et mirabiliter dicitur de impiis convertendis, »non erunt,« cum esse incipiant ab initio conversionis. Unde quidam: »Ecce dixi, nunc coepi, haec mutatio dexterae Excelsi (Psal. LXXVI).«



Nolo autem vos fieri socios daemoniorum. Non potestis calicem Domini bibere, et calicem daemoniorum. Non potestis mensae Domini participes esse, et mensae daemoniorum (I Cor. X).
[Col. 0721B]

Invitans nos ad societatem Christi, quae participatione veri sacrificii foederatur et confirmatur, retrahit nos a societate daemoniorum, quae cultu idolorum initur, et retinetur: insuper autem consensu et usu criminum, et consuetudine vitiorum. Vitia quippe amica sunt daemonibus, et voluntati Dei contraria. Quae dum amantur, coluntur: et eorum consensu et usu Deus contemnitur, et daemones honorantur, et eorum familiaritas asciscitur. Propterea, ut eorum societas fugiatur, abstinere debemus, quaecunque illis placere dignoscuntur. Non sunt enim daemones nostrae communionis, nec mensae [Col. 0721C] eorum communicare possumus, vel calicem eorum bibere: si desiderio nobis est, ad societatem Christi pervenire, et mensam vel calicem ejus participare. Hoc est quod Apostolus dicit: »Non potestis calicem Domini bibere, et calicem daemoniorum. Non potestis mensae Domini participes esse, et mensae daemoniorum.« Calix Domini, ut jam praediximus, tribus modis dicitur, aut sanguis Christi, secundum illud: »Hic calix novum testamentum est in sanguine meo (Luc. XXII);« aut passio Christi, secundum illud: »Calicem, quem dedit mihi Pater, non bibam illum?« (Joan. XVIII) aut imitatio passionis Christi, juxta illud: »Calicem quidem meum bibetis (Matth. XX).« Calix daemoniorum e diverso accipi potest, qui daemonibus offertur, vel qui per [Col. 0721D] amaritudinem poenae ab eis bibituri, vel qui in seductionem erroris, in injuriam passionis Christi, per amorem voluptatis et iniquitatis propinatur. Mensa Domini altare est, ubi Christus in sacramento manducatur. De qua mensa scriptum est: »Parasti in conspectu meo mensam, adversus omnes qui tribulant me (Psal. XXII).« Item mensa Domini sacra Scriptura, in qua panis vitae et intellectus proponitur. Non enim in solo pane vivit homo, sed in omni verbo quod procedit de ore Dei. De hac mensa intelligi potest et hoc quod praediximus: »Parasti in conspectu meo mensam,« etc. Et illud: »Nam et catelli edunt de micis quae cadunt de mensa dominorum suorum (Matth. XV).« Et haec quidem mensa interim donec ad illam mensam perveniamus, de [Col. 0722A] qua scriptum est: »Et ego dispono vobis, sicut disposuit mihi Pater meus regnum; ut edatis et bibatis super mensam meam in regno meo (Luc. XXII).« Mensa daemoniorum est vel altare idolorum, vel perversa doctrina haereticorum; ubi panis in occulto ministratur, de quo scriptum est: »Aquae furtivae dulciores sunt et panis absconditus suavior (Prov. IX).« Quaestionem videtur facere, quod Apostolus dicit: »Non potestis calicem Domini bibere et calicem daemoniorum,« si hoc loco calix Domini pro sanguine Christi accipitur. Multi enim criminosi, flagitiosi, calicem Domini ad judicium sibi bibunt, a Christi societate alieni, et daemonibus sociandi. Sed quod dictum est, »non potestis,« sic intelligendum est, salubriter non potestis, vel licite non potestis, [Col. 0722B] ut ostendatur, non quid non fiat, sed quid fieri non expediat, vel non liceat. Secundum hunc loquendi modum in sacris Scripturis multa inveniuntur: quale est illud: »Nemo sibi sumit honorem; sed qui vocatur a Deo, tanquam Aaron (Hebr. V).«



Item de calice.

Calix Domini pro calice Christi, secundum aliquem trium praedictorum modorum, quandoque accipitur; quandoque autem pro mensura divinae justitiae, secundum illud: »Calix in manu Domini vini meri plenus misto (Psal. LXXIV).« Dei quippe sapientia suo arbitrio cuncta disponens et moderans, secundum mensuram justitiae suae, bonis et malis in misericordia et judicio bona et mala distribuit: [Col. 0722C] sicut congruere novit decori universitatis, et saluti eorum qui praeordinati sunt ad vitam. Hic autem calix dicitur vini meri plenus misto: quod contrarium videtur. Quomodo enim calix vini meri est, si plenus misto est? Aut quomodo plenus misto est, si calix vini meri est? Sed si subtiliter pensemus qualis sit justitia Dei in se, manifeste apparebit, cuncta bona, quae facimus, illi magis, sicut largitori omnium, et auctori, tribuenda, quam nobis. Nihilominus apparebit, mala quae patimur, et item mala quae agimus, magis nobis imputanda, quam illi: imo omnino nobis, et non illi; totum autem bonum nostrum de mera ejus liberalitate et benignitate procedit. Quod autem justitia Dei amara est homini, vel molesta, facit hoc hominis injustitia, ut [Col. 0722D] merito dicere possit: viae meae et iniquitates meae fecerunt hoc mihi. Homo quidem a Deo simplex et rectus creatus est; ipse autem miscuit se infinitis quaestionibus. Cum ergo reddit Deus homini viam ejus super caput ejus, potum bibit homo, quem ipse sibi miscuit. Si autem peccatum non esset justitia Dei nulli dulcis non esset. Nunc autem et dulcis est, et gravis; sed suo ipsius condimento dulcis, judicio vero propter peccatum gravis. Calix itaque Domini temperatus ex dulci et amaro, id est ex misericordia et judicio plenus misto est, nec tamen vini meri non est, quia in sui bonitate nonnisi dulcis est. Hinc scriptum est: »Justitiae Domini rectae, laetificantes corda (Psal. XVIII).« Propterea meraca sunt judicia Dei, et mera est misericordia ejus. Proinde [Col. 0723A] vinum misericordiae et vinum irae utrumque merum est, et si misceatur merum cum mero, ipsumque mistum non erit nisi merum. Calix super omnia opera ejus: et plenus misto est, quia dulcis et rectus Dominus, misericordiam tribuens, et poenam iniquitatis retribuens. Ad civitatem Jerusalem, quae dudum fuerat urbs fidelis, et plena judicii, propheta dicit: »Vinum tuum mistum est aqua (Isa. I),« significans meram justitiam, quam prius habuerat, admistione iniquitatis fuisse corruptam. Unde et dicit: »Justitia habitavit in ea: nunc autem homicidae (ibid.).« De hoc calice propinat Dominus bonis amara et dulcia, per consolationem misericordiae, et per amaritudinem disciplinae. Nam de amaritudine disciplinae scriptum est: »Ostendisti [Col. 0723B] populo tuo dura; potasti nos vino compunctionis (Psal. LIX).« At de consolatione misericordiae scriptum est: »Date vinum moerentibus, et siceram his qui amaro sunt animo (Prov. XXXI).« De hoc quoque calice propinat Dominus malis bona et mala. Justitia nempe contra malos non omnino sine misericordia est. Nam pax vel prosperitas, sive spatium poenitentiae, ad hoc eis indulgetur, ut vel beneficiis provocati custodiant justificationes Dei, et legem ejus requirant. Ipsi vero abjicientes gratiam Dei, misericordiam sibi in judicium convertunt; et inde discunt facere injustitiam, unde erudiri debuerant ad justitiam, sicut scriptum est: »Misereamur impio, et non discet facere justitiam (Isa. XXVI).« Propterea ira Dei manet super eos, [Col. 0723C] et misericordia, quae ad horam eis impenditur, mox ingratis juste subtrahitur. Hinc Dominus misereri volens, et quasi modum quo misereri posset requirens, per prophetam dicit: »Quid faciam tibi, Ephraim, quid faciam tibi, Juda? Misericordia vestra quasi nubes matutina, et quasi ros mane pertransiens (Ose. VI).« Nubes matutina et ros tunc ab aestu temperare cessant, cum aestus acrius perurget. Sic est et misericordia quae malis ad tempus datur, et in tempore subtrahitur. Hinc beatus Jacobus ait: »Exortus est sol cum ardore, et arefecit fenum, et flos ejus decidit, et decor vultus ejus deperiit: ita et dives in itineribus suis marcescet (Jac. I).« Hunc autem calicem Dominus in manu sua tenens, quoniam judex est, et ex eodem calice, sive [Col. 0723D] ex misto, vel vino mero, quod per interpretationem idem est, distribuit misericordiam suam, vel iram, miserans cui vult, et quem vult indurans; infundens quando vult, et quantum vult in vasa misericordiae, et vasa irae. Cum ergo vas misericordiae vel irae de vase calicis Domino infundente suscipit quod infunditur, tunc Judex inclinat ex hoc quod implet, quasi vinum de vase in vas transfundens. Juxta quem modum loquendi potest et illud intelligi: »Promptuaria eorum plena, eructantia ex hoc in illud (Psal. CXLIII),« ex vase scilicet in vas; vel forte ex uno genere in aliud poculi genus. Potest et aliter intelligi, quod Psalmista dicit. Deus siquidem saepe oblatam, gratiam aut collatam alii aufert, et alii confert. [Col. 0724A] Debitam quoque iram a converso avertit, et in aversum convertit. Superbis enim resistit, humilibus dat gratiam (Jac. IV). Unde et Publicanus consideratione peccatorum suorum quasi humiliatus, in templo justificatus est (Luc. XVIII). Pharisaeus autem quasi magnitudine meritorum in superbiam elatus est. Est enim justus qui perit in justitia sua (Eccle. VII). Et quis magis quam ille qui nimis justus in se confidit, et alios aspernatur? Hinc Judaeorum populus in superbia sua excaecatus est, et in perfidia obduratus: populus vero gentium per gratiam est illuminatus. Gratia repromissionis quae huic est ablata, illi est data. Ira Dei a gentibus aversa in perversitatem Judaeorum est conversa; et hoc quoniam Deus judex est, qui hunc humiliat, et hunc [Col. 0724B] exaltat. Vinum quippe misericordiae et irae transfundens, inclinat ex hoc in hoc; ex vase scilicet irae in vas misericordiae; et versa vice ex vase misericordiae in vas irae. Unde est illud: »Auferetur a vobis regnum Dei, et dabitur genti facienti fructus ejus (Matth. XXI).« Et illud: »Omni habenti dabitur; ei autem qui non habet, et quod habet auferetur ab eo (Matth. XIII).« Deus autem in omnibus juste agens alios dirigit, alios corrigit, alios incorrectos et incorrigibiles, postmodum durius puniendos sibi dimittit, et in errore relinquit, sustinens in multa patientia vasa irae apta in interitum. Permissio vero Dei vel patientia, quamvis malis indebita, quantum ad ipsum quidem semper justa est, utpote quae benignitati ejus conveniat, et sanctitatem deceat; [Col. 0724C] et ideo ad faecem calicis non pertinet. At vita eorum vel conscientia, qui patientia Dei abutuntur in superbiam, faecis nomine digna est, inquinata, sordida et impura. Haec est faex de qua Propheta dicit: »Eduxit me de lacu miseriae et de luto faecis (Psal. XXXIX).« Et Isaias: »Parum est ut sis mihi servus ad suscitandas tribus Jacob, et faeces Israel convertendas. Ecce dedi te in lucem gentibus, ut sis salus mea usque ad extremum terrae (Isa. XLIX).« Et Jeremias: »Fertilis fuit Moab ab adolescentia sua: requievit in faecibus suis, nec est transfusus de vase in vas et in transmigrationem non abiit. Idcirco permansit gustus ejus in eo, et odor illius non est immutatus (Jer. XLVIII).« Haec [Col. 0724D] autem faex exinaniri debet, et timore Dei consumi, et omnino annihilari, quoniam Deus judex est. Verumtamen dum poenitentia contemnitur, timor Dei exinanitur, faex non est exinanita, quia erroris faeculentia, et malae conscientiae immunditia super eos qui non corriguntur, manet in aeterno reatu, aeternoque cruciatu. Peccati vero faeculentia sive corruptio, de qua bibunt omnes peccatores terrae, vinum erroris dici potest. Non solum autem faex, sed et faex vini meri. Corruptio enim justitiae est, in cujus comparatione tanto magis vilescit, quanto a sinceritate ejus magis recedit. Sic dici potest faex sociorum, qui inter bonos solus malus est. Sic infidelis Synagoga dicitur faex Israel. Vinum autem erroris per humanam sapientiam et eloquentiam, et variam [Col. 0725A] rerum pulchritudinem ad omnia vitiorum blandimenta et oblectamenta, a principe Babylonis propinatur. De quo scriptum est: »Calix autem Babylon in manu Domini, inebrians omnem terram (Jer. LI).

Aureus iste calix tantum fulget, quantum placet: ideoque aureus, quia pretiosus quibus placet, calix iste tota vanitas est hujus mundi, ubi nihil, nisi concupiscentia carnis, et concupiscentia oculorum, et superbia vitae. Haec vanitas confusio est, ideoque Babylon dicitur, civitas scilicet, in qua habitant filii saeculi hujus, qui in vanitate ambulant, et in vanitate conversantur. De quibus scriptum est: »Accipient in vanitate civitates suas (Psal. CXXVIII).« Hic calix in manu Domini est, non quod Deus vinum [Col. 0725B] erroris propinet, qui neminem tentat ut decipiat; sed dignos decipi dimittit in desideria cordis eorum, ut eant in adinventionibus suis. Hic ergo calix daemoniorum est. Qui de eo bibunt, calicem Domini bibere non possunt. Calix autem Domini, qui est plenus misto, vinum erroris intra se non capit, sed vinum misericordiae, aut vinum irae. Nam de misericordia scriptum est: »Calix meus inebrians quam praeclarus est. Et misericordia tua subsequetur me (Psal. XXII).« De ira vero apud Isaiam scriptum est: »Consurge, Jerusalem, quae bibisti de manu Domini calicem irae ejus; usque ad fundum calicis soporis bibisti, et potasti usque ad faeces (Isa. LXI)« Et infra: »Ecce tuli de manu tua calicem soporis; fundum calicis indignationis meae. Non [Col. 0725C] adjiciam ut bibas illum ultra (ibid.).« De hoc vino indignationis et irae Domini potest etiam et illud intelligi, quod praemisimus: »Calix aureus Babylon, etc. (Jer. LI),« ut secundum hoc ad calicem daemoniorum non pertineat. Rex quippe Babylonis, id est princeps hujus mundi, minister est irae Dei; et peccatores a se deceptos flagellat, ut a vino furoris Domini inebrietur omnis terra, id est omnes qui sapiunt, non quae sursum, sed quae super terram. Hic autem calix aureus est, tam pretiosus Deo quam charus; cui nimirum sua justitia placet et in suppliciis peccatorum. De hoc calice bibit civitas illa inclyta Babylon, quae in ira indignationis Domini destructa est, in figura hujus mundi, qui destruetur. Hinc in Apocalypsi scriptum est: »Cecidit, cecidit [Col. 0725D] Babylon civitas magna (Apoc. XIV).« Et post pauca: »De vino fornicationis ejus biberunt omnes gentes (Apoc. XVIII).« Et infra: »Duplicate duplicia, secundum opera ejus. In poculo quo miscuit, miscete illi duplum. Quantum glorificavit se, et in deliciis fuit, tantum date illi tormentum et luctum (ibid.).« Peccatores autem quandoque flagellantur de peccatis suis; et ipsa eorum injustitia justitiae Dei militat, cum ipsa iniquitas culpae ministra est vindictae. Hinc Psalmista dicit: »Ignis, sulphur, et spiritus procellarum, pars calicis eorum (Psal. X).« Ignis concupiscentiae, quo nunc ardent, et sulphur impurae conscientiae, quo nunc Deo et sibi fetent, et spiritus procellarum, quo per mentis inquietudinem [Col. 0726A] nunc agitantur, tria haec pars sunt eorum, et calix. Vel pars calicis dictum est, quasi non totus calix, quia haec est pars poenae, et non tota poena eorum. Cum ergo peccant mali, vinum erroris bibunt de calice daemoniorum. Cum juste puniuntur, aut de peccatis, aut pro peccatis suis, de calice furoris Domini inebriantur.



Item de calice Novi Testamenti.

Calix autem Novi Testamenti, calix vini meri est, et quodammodo intra se continet misericordiam et judicium. Misericordiam quidem his qui calicem daemoniorum non bibunt, qui secundum carnem non ambulant; qui complantati facti sunt similitudini mortis Christi, ut misericordiam consequantur. Judicium vero his qui seipsos non dijudicant; qui [Col. 0726B] secundum desideria erroris ambulant, ebrii a vino erroris de calice daemoniorum. Tota dispensatio gratiae Dei et misericordiae, zelus quoque indignationis ejus et irae, de hoc calice quodammodo derivari, vel propinari videtur. Hic est enim vita mundi, in iis qui salvi fiunt: hic autem judicium mundi in iis qui pereunt. Hinc effudit Deus profundissimae charitatis suae plenitudinem. Hinc effundet totam incomprehensibilis irae suae indignationem. Arguetur enim mundus de peccato, in his qui pereunt; nec apparet unde magis pereant, qui perituri sunt, quam quod tantae gratiae ingrati existunt. Vae homini illi, cui salus mundi judicium est; cui vita mors est, cui absolutio damnatio, cui gratia ira est, cui calix propitiationis calix indignationis est, [Col. 0726C] cui vinum merum faex est. Christus pro nobis mortuus est: nunquid gratis? Quid referemus in hoc saeculo? quid respondebimus in futuro? Dicat protomartyr Stephanus: Pro te lapidata est caro mea, Deus meus. Dicat et Laurentius: Pro te concremata est caro mea, Deus meus. Dicat quicunque plagam mortis in corpore suo pro Christo accepit. Haec facta est mihi, quia justificationes tuas exquisivi. Dicat quicunque carnem suam cum vitiis et concupiscentiis crucifixit: Pro te mortificata est caro mea, Deus meus. Impius autem et peccator quid dicent, qui mortem Christi non reputant, qui sanguinem uvae meracissimae odibili irreverentia tanquam faecem aestimant, et Filium Dei conculeant? Quae est enim faex, quae non est exinanita, magis [Col. 0726D] quam indigna aestimatio, et impudens irreverentia tanti sacramenti, tantique beneficii, nunquam delenda, nunquam dimittenda? Sane hic calix nil inquinatum habet, nil impurum, nil faeculentum; sed sicut testamentum Dei contaminare dicuntur, et sanctum nomen Dei polluere, et justitias Dei profanare, qui suo vitio in his corrumpuntur, et contaminantur, et profanantur; sic qui tantam gratiam non digne aestimant, et vinum merum viliorum contemptu tanquam faecem reputant, de bono deteriores efficiuntur, et pro vino mero faece inebriantur. Audite, fornicatores; audite, adulteri; audite, quicunque in deliciis agentes et vanitatem hujus saeculi amantes. Non potestis calicem Domini bibere, [Col. 0727A] et calicem daemoniorum. Qui vino soporis ebrii estis, evigilate aliquando; digerentes vinum, quo nunc madetis. De somno consurgite, antequam excitetur contra vos tanquam dormiens Dominus; tanquam potens crapulatus a vino. Qui enim nunc dissimulat, qui adhuc exspectat, tanquam dormiens Dominus: excitabitur tandem tanquam potens crapulatus a vino furoris, ut dormientes excitet, qui nunc crapulati sunt a vino erroris. Extunc potens poterit, et praevalens praevalebit, sicut scriptum est: »Tu terribilis es, et quis resistet tibi? extunc ira tua (Psal. LXXV).«



Ex eadem Epistola prima: Convenientibus vobis in unum, etc., usque ad illud: Itaque quicunque manducaverit panem hunc, vel biberit calicem Domini indigne, reus erit corporis et sanguinis Domini (I Cor. II).
[Col. 0727B]

Apostolus Ecclesiam Dei, quae erat Corinthi, multis modis ad veram religionem instituens, inter caetera salutiferae eruditionis documenta, de Dominica coena, id est sacramento Dominici corporis et sanguinis, quod ad omnem Ecclesiarum aedificationem prodesse possit, quod a Domino accepit, hoc tradidit: ostendens, quomodo, et quo ordine haec coena instituta sit: et quid sit, quid possit, quid prosit vel quibus obsit. Erant autem in Corinthiis quidam reprehensione digni circa hujus sacramenti perceptionem, cui minus dignam reverentiam exhibebant, tanquam dignitatem tantae gratiae aut ignorarent, aut minus digne aestimarent. [Col. 0727C] Hac occasione quam magnifice aestimanda sit hujus sacramenti dignitas, praescribit, et reprehensione dignos ab irreverenti praesumptione modesta redargutione compescit. Arguens ergo dissensionis malum, dicit: »Convenientibus vobis in Ecclesiam, audio scissuras esse, et ex parte credo.« Quaedam autem causa dissensionis haec putatur, quod in Ecclesia, ubi causa unitati convenitur, suas oblationes sibi vindicabant, et caeteri non sumentes partem confundebantur. Haec autem sola causa, etsi aliae desint, sufficere poterat, ut Dominicam coenam manducare non deberent. Propterea dicit: »Convenientibus ergo vobis in unum, jam non est coenam Dominicam manducare;« ac si diceret: Ex [Col. 0727D] hoc solo non licet manducare, quod scissurae sunt inter vos. Vel aliter: Jam nunc in praesenti hoc vobis damnum est, quod non licet coenam Dominicam manducare. In futuro si non praecaveritis, erit vobis pejus. Aliam causam innectit, quod unusqusique coenam suam, corporalem scilicet refectionem, ante coenam Dominicam praesumit ad manducandum, non ad erogandum pauperibus. Dominicam coenam dicit acceptionem Eucharistiae, quam non debent pransi, sed in honorem tanti sacramenti jejuni sumere. Licet Christus post coenam discipulis dedit, quo vehementius commendaret, volens hoc ultimum infigere cordibus et memoriae eorum. Quo autem ordine post sumeretur, apostolis servavit docendum. Causam autem quam diximus de oblationibus [Col. 0728A] vindicandis, Apostolus manifeste non ponit; sed praesumptionem coenae patenter exprimit. Propter quam causam forte dixit: »Audio scissuras esse,« et interponens quod oportet et haereses esse, addit: »Convenientibus vobis in unum, jam non est Dominicam coenam manducare.« Et causam reddens subjungit: »Unusquisque enim suam coenam praesumit ad manducandum (I Cor. XI).« Deinde arguit, quod esurientibus nihil darent, et quod ebrii erant, cum sobrii esse deberent; et quod domos habentes, in domibus agenda in Ecclesia faciebant, id est manducabant et bibebant, et Ecclesiam Dei, quae est domus orationis, contemnebant: et non habentes confundebant coram eis manducantes et bibentes, et nihil eis dantes. Propter [Col. 0728B] quod dicit: »Quod dicam vobis?« ut parcius dicam: »Laudo vos, in hoc non laudo (ibid.).« Ideo non laudo, quia corpus Domini est, quod irreverenter accipitis, et in ejus commemoratione sumere debetis, quod ab eo didici: »Ego enim accepi a Domino quod et tradidi vobis (ibid.).« Quod Ecclesiis traderet de hoc sacramento a Domino accepit, sicut et Evangelium, quod ab eo evengelizatum est. Unde ad Galatas scribit: »Notum vobis facio, fratres, Evangelium quod evangelizatum est a me; quia non est secundum hominem; neque enim ab homine accepi illud, neque didici, sed per revelationem Jesu Christi. In qua nocte tradebatur (Gal. I).« Imminente passione, »accepit panem et gratias agens [Col. 0728C] fregit, et dixit: Accipite et comedite, hoc est corpus meum quod pro vobis tradetur: hoc facite in meam commemorationem (I Cor. XI).« Quod dicit: »In qua nocte tradebatur accepit panem,« ad vesperam referendum est, quia quarta decima luna ad vesperam immolabatur agnus: »Quotiescunque enim manducabitis panem hunc, et calicem bibetis, mortem Domini annuntiabitis donec veniat (ibid.).« Quia Dominus dixerat »Hoc facite in meam commemorationem,« exponit Apostolus quae sit commemoratio. Haec est scilicet annuntiatio mortis Christo jugiter in praesenti Ecclesia frequentanda, et usque in adventum Christi non cessatura. Haec autem commemoratio vel annuntiatio mortis Christi fit credendo, confitendo, repraesentando, id est [Col. 0728D] sacrificando, et manducando, et bibendo, et imitando. »Itaque quicunque manducaverit panem hunc, vel biberit calicem Domini indigne, reus erit corporis et sanguinis Domini.« Reus utriusque accepti indigne, id est reus ex hoc quod indigne accepit: reusque corporis pro se crucifixi, et sanguinis pro se fusi: hoc est reus mortis Christi. Quamvis enim non egerit, ut Christus mortuus sit; id tamen agit, quantum in ipso est, ut gratis mortuus sit. Nam salutem suam impedit, et sanguinem testamenti pollutum ducit, Filium Dei conculcat, et virtutem mortis ejus in se male vivendo evacuat. Propterea qui ejusmodi sunt, rei mortis Christi sunt, de sua vita, pariter et de morte Christi rationem reddituri.



Probet autem se ipsum homo, et sic de pane, etc. (I Cor. XI.)
[Col. 0729A]

Quia tam magnum periculum illi imminet, qui indigne manducat et bibit, probet se homo, discutiat conscientiam suam, interroget totam vitam suam, scrutetur memoriam suam, subtiliter cor suum judicet et arguat, legi poenitentiae vel disciplinae se subjiciat: et ut probatus inveniatur, per moram temporis in ea se exerceat; et sic de pane illo edat, et de calice bibat. Ut periculum indigne sumentis arctius memoriae infigat, et alius imprimat, et sic a tanta praesumptione deterreat, ait: »Qui enim manducat et bibit indigne, judicium sibi manducat et bibit (ibid.).« Non dicit, »non digne,« sed »indigne:« quis enim usquequaque [Col. 0729B] digne? Ut quis accipiat, quantumcunque sit justus, quantumcunque sit perfectus, magis est dignatio Domini, quam dignitas servi. At cum injustus accipit, periculum augent indignitas peccatoris, et indignatio judicis. Judicium enim sibi manducat. Quare judicium sibi manducat? Quia judicium mortis est illi qui sic manducat, pro eo quod manducat. Quare judicium manducat? Quia judicem magis quam Salvatorem manducat; »non dijudicans corpus Domini (ibid.).« Judicandus ergo est quia non dijudicat, quia securitate percipiendi, a caeteris cibis corpus Domini non discernit; nec attendit quam sanctum et venerabile, quanto timore et tremore accipiendum sit quod sumit. Periculum autem indigne sumentium exaggerans, addit: »Ideo [Col. 0729C] inter vos multi infirmi et imbecilles, et dormiunt multi (ibid.).« Judicium siquidem tantae praesumptionis non totum semper in futurum differtur, sed jam in praesenti multi, quia indigne sumunt, infirmantur mente, et imbecilles fiunt corpore; et morte praeventi incurrunt dispendium vitae. Primum horum trium malorum omnibus indigne sumentibus videtur esse commune: caetera duo, etsi non omnibus, multis tamen accidunt, ad correctionem aliorum, ut ex aliorum incommodo discant magis timere, et tantae gratiae reverentiam majorem exhibere. Hinc insinuari videtur, quamvis Apostolus manifeste non dicat, quod qui digne sumunt, confortantur mente; et quod multi, quantum expedit [Col. 0729D] illis, robustiores fiunt corporali virtute: et forte donantur, vel non minuuntur munere longioris vitae. Verumtamen quod Apostolus non dicit, temere affirmare non audemus, sicut quod dicit, impie negare non debemus. Inter tria mala, quae imminent indigne sumentibus, unum sane est consilium homini fideli, se ipsum digna districtione dijudicare. Propter quod dicit: »Si nosmetipsos dijudicaremus,« scilicet secundum legem poenitentiae vel disciplinae, »non utique dijudicaremur (ibid.),« a Domino videlicet, secundum zelum furoris ejus aut irae. »Dum judicamur autem, a Domino corripimur (ibid.).« Judicium, quo se boni in praesenti judicant, quodammodo Domini correptio est, nec ab ejus sententia alienum est. Ipse enim sic praecipit, [Col. 0730A] ipse sic consulit, volens parcere non parcenti sibi. Et qui disciplinam pro Christo sibi imponit, et qui a Domino impositam libenter vel patienter excipit, utrinque a seipso dijudicatur; utrinque a Domino corripitur, ut non cum hoc mundo damnetur, ut non sit pars ejus cum infidelibus, qui jam judicati sunt. Quasi enim infidelis est, qui inconsiderate accedit. Potest et aliter intelligi quod dictum est: »Cum judicamur, a Domino corripimur« praemisit: »Ideo multi infirmi, et imbecilles, et dormiunt multi,« significans aliorum praesumptionem ad aliorum correctionem a Domino nonnunquam puniri.

Deinde se aliis connumerans, adjunxit: »Si nosmetipsos dijudicaremus, non utique judicaremur.« [Col. 0730B] Post haec addit: »Cum judicamur autem, a Domino corripimur;« ac si diceret: Nos fideles ad tantam gratiam invitati, quandoque judicamur, pro parte illorum qui inter nos infirmi fiunt, et imbecilles, et dormiunt: et dum ita judicamur, a Domino corripimur; nos scilicet alii, quibus prodest, quod de aliis fit judicium ad aliorum correctionem. Secundum hunc intelligentiae modum, judicari, et a Domino corripi, per divisionem ad alios et ad alios referenda sunt, quamvis de eisdem dici videantur. Quo locutionis genere multa in sacris eloquiis dicta inveniuntur, ut est illud: »Cum occideret eos, quaerebant eum, et revertebantur, et diluculo veniebant ad eum (Psal. LXXVII).« Alii nempe erant qui occidebantur, [Col. 0730C] et alii quaerentes eum revertebantur. Mundi nomine vel infideles intellige, vel generaliter malos: in quibus sunt multi, quasi infideles vel infidelibus deteriores. Manifeste praedicit nobis doctor veritatis, sicut providus gubernator, metuendum nimis hujus nostrae navigationis periculum, velo pariter et remo fugiendum: metuens ipse sibi, si non corripiatur, ne cum hoc mundo damnetur. Unde et corpus suum castigans in servitutem redigit, ne reprobus efficiatur. Quo suo metu gravissime pavitantia corda nostra percutit, ut magis timeamus. Quis enim sanum sapiens non timeat, ubi Paulus timet? Quid faciat virgula deserti, ubi contremiscit cedrus paradisi? Causa nostra in arcto posita est. Judicari enim nos oportet, vel a nobis, et ideo mitius; [Col. 0730D] vel a Domino, et irato, et ideo gravius. Timeamus ergo periculum, ut fugiamus, judicium judicio declinantes, ut peccata nostra castigatione voluntaria cohibentes temporaliter potius maceremur, quam suppliciis deputemur aeternis.



Quis sit ordo sequentium.

Sacramentum altaris principaliter praefiguratum est in pane et vino oblatis a Melchisedech, et in agno paschali, et manna. Sed quoniam de pane et vino in superioribus, sicut res exigebat, et ordo temporis vel ipsorum sacrificiorum poscebat, dictum: adjiciendum est de agno et manna; et primo de agno, de quo in Exodo (cap. XII) ita scriptum est:



Dixit Dominus ad Moysen et Aaron in terra Aegypti: Mensis iste vobis, etc., usque ad illud. Est enim Phase, id est transitus Domini (Exod. XII).
[Col. 0731A]

Sicut veritas nunc propalata dudum latebat sub figurarum velamine, sic caligo figurarum radiante veritate nunc manifestatur sicut in lumine, secundum quod scriptum est: »Nox sicut dies illuminabitur (Psal. CXXXVIII).« Omne quod manifestatur, lumen est. Veritas manifestata figuram sic illuminat, ut ex figurae comparatione ipsa pulchrius elucescat. Collatio quippe figurae et veritatis mirabili quadam congruentia mutuae similitudinis mysticam figurae significationem elucidat, et indubiae veritatis fidem confirmat. Figura veritati sic concordat, ut proficiat ad veritatis testimonium, quod positum est in signum. [Col. 0731B] Veritas figurae sic respondet, ut inde valeat confirmari, unde eam oportuit praefigurari. Attendamus igitur quomodo novum sacrificium veteri conveniat; et quam mirabiliter ei sit configuratum, a quo dudum exstitit praefiguratum.



Mensis iste, vobis principium mensium, primus erit in mensibus anni (ibid.).

Primus mensis, secundum Hebraeos, qui dictus est Nisan, ipse est in quo mundus conditus creditur, cujus plenilunium post vernale aequinoctium semper est attendendum. In hoc mense populus Israel a servitute Aegypti liberatur; in quo legale Pascha inchoatur. In hoc genus humanum sanguine Christi et a potestate diaboli eripitur, et in Christi resurrectione ad vitam reparatur; in quo et novum [Col. 0731C] Pascha ab ipso Christo instituitur. Hic igitur mensis tot titulis insignis, in ordine et numero mensium, secundum supputationem Judaeorum, merito primus nuncupatur.



Loquimini ad universum coetum filiorum Israel, et dicetis eis: Decima die mensis hujus tollat unusquisque agnum per familias et domos suas (ibid.).

Jubetur agnus decima die de grege tolli, usque ad quartam decimam ad vesperam servandus. Hoc in figura Christi, qui decima die primi mensis Jerosolymam venit, ubi exceptus est a turbis cum ramis palmarum et divinis laudibus. Decima die mensis hujus tollitur agnus, quarta decima immolatur. Denarius legem significat, propter Decalogum: quaternarius vero quatuor Evangelia. Christus ergo, [Col. 0731D] qui non venit legem solvere, sed adimplere, decima die ad locum passionis venit, quarta decima luna ad vesperum tradendus his qui eum erant crucifixuri, quia primo obedientiam legis implevit, deinde animam ponendo pro fratribus suis obedientiam evangelicae perfectionis addidit.



Sin autem minor est numerus, ut non possit sufficere ad vescendum agnum assumet vicinum, etc. (Ibid.)

Littera haec plana est, mystice indicans vocationem gentium, quae ad esum agni nunc assumptae sunt. Non sufficiebat populus solus Israel ad vescendum agnum, quia non illi sufficiebat hic agnus; sufficiebat enim his et illis. Erat autem populus gentium vicinus et conjunctus domui Israel, quia uterque populus ex uno patre Deo secundum creationem, uterque ex Adam vel Noe secundum originem [Col. 0732A] carnis, et uterque secundum propositum gratiae in una domo, hoc est Ecclesia, colligendus; sed populus gentium per populum Judaeorum. Propterea ipsi monentur assumere vicinum suum, quod et factum est in assumptione gentium per apostolos. Aliter: Si qui simplices fratres sunt in una domo vel congregatione, qui non sufficiunt ad vescendum agnum, hoc est qui non sufficiunt hoc fidei nostrae intelligere sacramentum, monentur assumere, non extraneum hominem, id est hominem haereticum, sed vicinum suum, junctum domui suae, hoc est hominem catholicum, sanam habentem doctrinam, quo adjuti sufficiant comedere agnum, hoc est capere secundum pietatem fidei veri Agni sacramentum.



Erit agnus absque macula, masculus anniculus (Exod. XII).
[Col. 0732B]

Secundum mandatum legis, absque macula eligi debuit agnus, hoc est qui esset sine vitio corporis, utpote nec claudus, nec alias vitiosus. Haec omnia Christo conveniunt. Ipse est enim Agnus, qui tollit peccata mundi, innocens, immaculatus, segregatus a peccatoribus, qui peccatum non fecit, nec inventus est dolus in ore ejus. Masculus quidem, quia nihil effeminatum habens, sed in omnibus viriliter agens; anniculus vero, quia hujus anni est, de quo dicitur: »Benedices coronae anni benignitatis tuae (Psal. LXIV),« et de quo ipse per Isaiam dicit: »Ut praedicarem annum placabilem Domino (Isa. LXI).« Anniculus ergo est per novitatem gratiae, nihil habens de praecedentium annorum antiquitate: videlicet [Col. 0732C] de vetustate culpae.



Juxta quem ritum tolletis et haedum (ibid.).

Hic videtur ostendi, haedum ad celebrandum pascha, si agnus desit, sumi oportere. Cui Augustinus contradicere videtur, dicens quod Judaei conantur intelligere haedum accipiendum, ad celebrandum pascha, si agnus desit. Sed Augustinus alia translatione uti videtur, quasi scriptum sit, agnum ab agnis vel haedis accipiendum. Dicit enim: Quare moneretur ovem vel agnum ab agnis vel haedis accipiendum, nisi ille figuraretur, cujus caro ex justis est et peccatoribus sumpta? At secundum translationem qua nos utimur, moneri videtur, juxta ritum de agno praescriptum, haedum esse tollendum. [Col. 0732D] Nec est absurdum, per haedum Christum significari, pro similitudine carnis peccati.



Et servabitis eum usque ad quartam decimam diem, etc. (Ibid.)

De utroque intelligendum est hoc, de agno videlicet et haedo. Ad hoc enim decima die tolli debebat, sive agnus sive haedus, ut servaretur usque ad quartam decimam diem mensis hujus, et immolaretur ad vesperum quia in fine saeculorum a Judaeis immolatus est Christus, et ad vesperam traditus est et tentus, ut occideretur. A nobis quoque quasi ad vesperam immolatur Christus, hoc est post ejus mortem quasi ad occasum solis. Licet enim jam resurrexerit, in sacrificio tamen altaris jugiter mors Christi annuntiatur, et quod ad vesperam factum est, repraesentatur.



Et sument de sanguine agni, etc. (Exod. XII.)
[Col. 0733A]

Domus, in quibus habitamus, ipsi nos sumus, si tamen apud nosmetipsos manemus, et non extra nos per desideria erroris educimur. Postes domorum sunt firmitas cordis et corporis in fortitudine et patientia. Super utrumque ergo postem sanguis agni ponitur, quando passionem Christi per afflictionem utriusque, mentis scilicet et corporis, compatiendo imitatur. Parum est enim super unum postem sanguinem ponere; quia homini Christiano necessaria est disciplina castigatione mentis pariter et corporis. Nam quod per prophetam dicitur: »Scindite corda vestra et non vestimenta vestra (Joel. II),« scissionem vestimentorum, hoc est afflictionem corporum non interdicit; sed non solam sufficere ostendit. [Col. 0733B] Sic Dominus cum dicit: »Misericordiam volo, et non sacrificium (Ose. VI),« misericordiam quidem praecipue requirit, sine qua nec sacrificium sufficit. Superliminare est pia intentio, in quo sanguis ponitur, cum intentio cogitationis ad imitationem passionis Christi dirigitur. Alio quoque modo in superliminari sanguis ponitur, cum crux passionis in fronte portatur. Unde ad eum qui in medio candelabrorum a propheta Ezechiele aspiciebatur similis Filio hominis, Dominus dicit: »Transi per mediam civitatem Jerusalem, et signa thau super frontes virorum gementium, et dolentium super cunctis abominationibus quae sunt in medio ejus (Ezech. IX).« Et sex viris qui steterunt juxta altare aeneum, [Col. 0733C] dixit: »Transite per civitatem sequentes eum, et percutite (ibid.). Et post pauca: »Omnem super quem videritis thau ne occidatis; et a sanctuario meo incipite (ibid.).« Et in Apocalypsi legitur: »Habentes nomen ejus, et nomen Patris ejus scriptum in frontibus suis (Apoc. XIV). Et in Exodo: Facies laminam de auro purissimo, in quo sculpes opere caelatoris, Sanctum Domino: ligabisque eam vitta hyacinthina, et erit super tiaram, eminens fronti pontificis (Exod. XXVIII).« Quid per frontem rectius intelligitur, quam publica et inconfusibilis confessio crucis Christi? Oportet enim servum Christi inconfusibilem esse in humilitate Christi, non solum praedicanda, sed et imitanda, sicut et Christus inconfusibilis exstitit, qui sustinuit crucem [Col. 0733D] confusione contempta. Unde Apostolus Timotheum admonet, dicens: »Sollicite cura te ipsum probabilem exhibere Deo, operarium inconfusibilem (II Tim. II).« Haec est autem fidelis confessio, lingua et vita, verbo et exemplo, sermonibus pariter et moribus, Christum annuntiare, improperium Christi sustinere; humilitatem, paupertatem et omnem vilitatem pro Christo non erubescere. Hinc per prophetam dicitur: »Posui faciem meam ut petram durissimam, et scio quoniam non confundar (Isa. L).« Ab his autem qui sanguinem ponunt in superliminari, qui thau vel nomen Dei habent scriptum in fronte, longe sunt illi qui a turpibus et ob turpia laudari non solum non erubescunt, sed et concupiscunt; quorum gloria in confusione est, et unde [Col. 0734A] deberent confundi, inde gloriosos se reputant, et more meretricis frontem obdurant, erubescenda non erubescentes, sicut scriptum est: »Frons mulieris meretricis facta est tibi, noluisti erubescere (Jerem. III).« Alio etiam modo sanguinem agni super utrumque postem, et in superliminari ponimus, quando sanguinem Christi ore corporis et cordis sumimus, et totam spem nostram quae sursum est, non in virtute nostra ponimus, sed sanguine hujus agni signamus. Nam qui perfectiores aliis inveniuntur, martyres scilicet Christi, non in suo sanguine laverunt stolas suas, sed candidas eas fecerunt in sanguine Agni. Non enim sanguis eorum, quamvis innocens, quamvis mundus, sufficiebat ad emundationem peccatorum. Sanguinem itaque agni [Col. 0734B] super utrumque postem ponimus, cum corpus et animam Dominici sanguinis perceptione communimus. In superliminari sanguinem ponimus, cum hujus sanguinis virtute salvari credimus, qui justitiae nostrae fiduciam non habemus.



Et edent nocte illa carnes assas igni (Exod. XII).

Nocte agnum comedimus, quia modo in sacramento Dominicum corpus accipimus. Profundum enim est mysterium, et sacro tectum velamine. Nocte comedimus, quia adhuc conscientias nostras invicem non videmus, nec propria delicta, nec qualis quisque accedat, plene intelligimus. Delicta enim quis intelligit? Carnes assas igni comedimus, si de carne Christi digne sentimus, quae de Spiritu sancto [Col. 0734C] concepta igne charitatis, operante Verbo Dei, unita est, et pro salute mundi passioni exposita, et igne passionis sicut holocaustum concremata in odorem suavissimum Domino. Potest etiam ignis referri ad charitatem, qua nos Christum diligere debemus, sine qua ad carnes agni nemo dignus accedit. Propterea jubemur carnes igni comedere, et recte. Nam quod ardenter amatur, jugi meditatione in corde versatur et calore amoris, quasi in corde assatur. Assum ergo comeditur, cum exemplum passionis Christi per amorem imitationis avide sumitur, et intra nos recipitur.



Et azymos panes cum lactucis agrestibus (ibid.).

In singulis verbis aliquid utile nobis suggeritur, et aliqua gratia aedificationis continetur. Ecce hic [Col. 0734D] azymos panes edere monemur cum lactucis agrestibus. Utquid hoc? Aut qui sunt panes azymi, vel lactucae agrestes? Justitia pura et incorrupta ipsa panis est, et vitalis refectio, unde quis juste vivat. De qua scriptum est: »Beati qui esuriunt et sitiunt justitiam (Matth. V).« Et ille, dudum per inobedientiam justitiae desertor, nunc autem per poenitentiam ad cor rediens, dicit: »Aruit cor meum, quia oblitus sum comedere panem meum (Psal. CV).« Panes ergo azymi sunt omnes virtutes mentis bene constitutae, si verae sint et sincerae; et nihilominus ipsa opera justitiae, si sine fictione, et sine admistione peccati fiant. Panes itaque sine fermento comedit, qui recta opera sine corruptione vanae gloriae facit, qui sollicite agit, ne per malam intentionem bonum [Col. 0735A] perdat, quod recte dispensat. Opus enim pietatis corrumpit intentio vanitatis. Econtrario iniquitatem operis non excusat pietas intentionis. Unde increpando dicitur: »Sacrificate de fermentato laudem (Amos. IV).« De fermento enim laudem immolat, qui Deo sacrificium de rapina parat, qui de malo opere gratiam captat. Lactucae agrestes valde amarae sunt, quibus recte significari possunt poenitentia et disciplina, quarum prima praeterita peccata amare plangit, altera illicita desideria amare restringit. Quoniam ergo sine justitia, poenitentia et disciplina ad carnes Agni accedere non debemus, recte monemur, carnes agni edentes edere etiam azymos panes cum lactucis agrestibus.



Non comedetis ex eo crudum quid, aut coctum aqua, sed assum tantum igni (Exod. XII).
[Col. 0735B]

Ipsa verba historiae historicum sensum ex parte excludunt, cum consuetudinis non sit agnum crudum edere. Mystice autem tres differentiae edentium hic insinuantur, in quibus quatuor continentur. Sunt enim quidam, qui aemulationem Dei habent secundum scientiam pietatis; alii aemulationem Dei habent non secundum scientiam pietatis; alii scientiam, et non aemulationem; alii nec scientiam, nec aemulationem. Hae quatuor differentiae sub tribus comprehenduntur. Alii quippe crudum quid comedunt, alii coctum aqua, alii assum tantum igne. Ut a novissimo incipiamus, assum igni est, quod calore fidei et charitatis excoctum est. Assum igne comedunt, qui aemulationem Dei habent secundum [Col. 0735C] scientiam, id est secundum ipsam fidei pietatem; hi qui pie in Christum credunt et ignito corde eum fideliter diligunt. Coctum aqua comedunt, qui aemulationem Dei habent, non secundum scientiam, id est Christi doctrinam. Sunt enim quidam, aemulationem cognoscendae veritatis habentes, qui adhuc in errore permanentes, non ita credunt, ut Christus docuit. Et sunt quidam, in proposito et desiderio aemulationem melioris vitae habentes, sed adhuc remissius agentes, non ita vivunt, ut Christus statuit. Utrique coctum aqua comedunt: coctum quidem per calorem aemulationis, sed in aqua, per lubricam vitam, et incertam conjecturam sui erroris. Voluptas autem fluidae et lubricae vitae per [Col. 0735D] aquam significari solet; ut ubi: »Qui biberit ex aqua hac, sitiet iterum (Joan. IV).« Similiter erronea conjectura vel doctrina per aquam solet significari, ut ibi: »Aquae furtivae dulciores sunt (Prov. IX).« Sunt alii, qui fidem vel scientiam, sed nullam aemulationem habent. Hi crudum comedunt; quia absque omni calore fidei, et bonae aemulationis, nec aqua, nec igne coquunt, quod corde concipiunt. Sunt qui nec scientiam habent, nec aemulationem, vel veritatis cognoscendae, vel virtutis sectandae: et hi crudum comedunt. Inter eos, qui crudum comedunt, illi habendi sunt, qui Christum purum hominem credunt: et qui panem consecratum in altari secundum species panis tantum existimant.



Caput cum intestitinis et pedibus vorabitis (ibid.).
[Col. 0736A]

Caput celsitudo divinitatis est de qua scriptum est: »Caput ejus aurum optimum (Cant. V).« Et Apostolus: »Caput Christi Deus (I Cor. XI).« Vel caput principium omnium, quod Christo convenit, qui dicit: »Ego principium, qui et loquor vobis (Joan. II);« vel caput praeminentia dignitatis, qua universae Ecclesiae praesit. Unde Apostotolus: »Ipsum dedit caput super omnem Ecclesiam (Ephes. I).« Pedes sunt humanitatis humilia: de quibus Propheta ait: »Adorate scabellum pedum ejus, quoniam sanctum est (Psal. XCVIII).« Vel pedes, quibus ad nos venit, sunt charitas et humilitas. Intestina sunt viscera misericordiae, quibus visitavit nos Oriens ex [Col. 0736B] alto.

Quae sunt, inquis, viscera misericordiae? Propositum et consilium nostrae liberationis. Propositum in dispositione, consilium in electione. Quod facere disposuit, et modis innumerabilibus facere potuit, uno certo modo caeteris mirabiliore facere praeelegit. Vel intestina sunt secreta sacramentorum, quae ipse a nobis suscipienda instituit, ut sacramentum baptismi, caeteraque ablutionis et sanctificationis nostrae remedia: et item arcana sacramentorum, quae ipse in se complevit, quae sunt videlicet sacramentum incarnationis, passionis, resurrectionis et ascensionis. Caput ergo cum pedibus et intestinis vorare monemur, ut in cibum nobis convertamus, et cum aviditate percipiamus, quae de divinitate et [Col. 0736C] humanitate, et sacramentis Christi scripta sunt, et omni desiderio studeamus ex his spiritualiter vivere, et bona quae in nobis sunt nutrire, pie credendo, devotissime venerando, et quae imitanda sunt ferventer imitando. Quanto enim abundantius ista facimus, tanto avidius illa voramus.



Non remanebit ex eo quidquam usque mane; si quid residuum fuerit, igne comburetis (ibid.).

Mane post noctem erit quando quod nunc, in sacramento velatum est, manifesta veritate capiemus; et quando ipsi nobis, vel vicissim, manifesti erimus. Omnia autem, quae de Christo scripta sunt, certa et immobili fide, dum adhuc in nocte edimus, firmissime tenenda sunt, nec ulla impia dubitatio in [Col. 0736D] corde cujuspiam residere debet, ut quod nunc credere jubetur, usque mane, id est usque ad tempus manifestae cognitionis, differat, et dicat: »Nisi videro, non credam (Joan. XX).« Quod enim residet impie dubium, hoc remanet incomestum. Quod ne fiat, dicitur: »Non remanebit ex eo quidquam usque mane.« Si autem, assumpto vicino, qui junctus est domui, non potest totus agnus comedi, id est si, doctore catholico exponente, non potest tota profunditas hujus mysterii penetrari, quid faciendum est nisi quod sequitur, in quo infirmitati nostrae consulitur: »Si quid, inquit, residuum fuerit, igne comburetis?« Quod ex agno remanet, igni comburimus, quando hoc quod penetrare non possumus, potestati Spiritus sancti humiliter committimus, [Col. 0737A] ut non superbe quis audeat contemnere quod non intelligit. Igni ergo comburimus, quod Spiritui sancto relinquimus. Igni item residuum comburimus, quando id quod comprehendere non sufficimus, cum fervore piae devotionis humiliter veneramur. Totum ergo aut comedendum est, aut igni comburendum, ne quid ex his quae tenemur vel monemur credere, remaneat incomestum, vel incombustum.



Sic autem comedetis eum. Renes vestros accingetis (Exod. XII).

Qualiter edendum sit pascha cognovimus, nunc a qualibus edi debeat prosequar. Per renes concupiscentia, quae est originale malum, propagatur; ideoque per renes significatur. Renes ergo accingunt, [Col. 0737B] qui cingulo continentiae malas concupiscentias restringunt. Quod et Dominus in Evangelio nobis injungit, dicens: »Sint lumbi vestri praecincti (Luc. XII).« Castitas namque primo loco imponitur accedientibus ad carnes Agni, tanquam summopere necessaria, et intantum, ut Apostolus dicat: »Pacem sequimini cum omnibus, et sanctimoniam sine qua nemo videbit Deum (Hebr. XII).« Castimonia quippe sanctimonia frequenter appellari solet, quia sanctificat. Unde idem Apostolus: »Ut sciat unusquisque vas suum possidere in sanctificatione et honore; non in passione desiderii, sicut et gentes quae ignorant Deum (I Thess. IV).« Et in primo Regum volumine, veniens David in Nobe, ait ad Achimelech sacerdotem: »Si quid habes ad manum, vel quinque [Col. 0737C] panes da mihi, aut quidquid inveneris (I Reg. XXI).« Et respondens sacerdos ad David, ait illi: »Non habeo laicos panes ad manum, sed tantum panem sanctum; si mundi sunt pueri, maxime a mulieribus?« Et respondit David sacerdoti, et dixit illi: »Equidem si de mulieribus agitur, continuimus nos ab heri et nudius tertius, quando egrediebamur, et fuerunt vasa puerorum sancta (ibid.).« Ex hoc loco ostenditur continentia sanctificatio dici: ubi pariter insinuatur, cum sanctificatio fuerit requisita a pueris David ut ederent panem sanctum, multo magis requirendam esse a quibuscunque fidelibus, ut edant panem vitae, qui de coelo descendit. Qui ergo castitatem habent, gratias [Col. 0737D] agant tantae gratiae largitori Deo; qui non habent, postulent a Deo; nec se credant habere posse, nisi sibi desuper datum fuerit ab eo, juxta quod in libro Sapientiae scriptum est: »Ut scivi quoniam aliter non possum esse continens, nisi Deus det; et hoc ipsum erat sapientia, scire cujus hoc esset donum (Sap. VIII).«



Calceamenta habebitis in pedibus (ibid.).

In procinctu itineris constituti pedes calceamentis munire monentur, sive contra asperitatem viae, sive contra pericula eremi, ne coluber qui calcaneo insidiatur, in occulto mordeat. In qua re figuratur, quod omnes qui de Aegypto, id est de vana saeculi hujus conversatione esu veri Agni liberandi sunt, pedes affectionum suarum testimoniis Scripturarum, [Col. 0738A] praeceptis scilicet et consiliis Dei et exemplis sanctorum Patrum, quasi quibusdam calceamentis munire debent, ne aliter vivere aut aliter de Christo sentire praesumant, quam sacrae Scripturae testimonia praescribunt, et majorum cohortantur exempla. Hinc apostoli jubentur calceati esse sandaliis. Et Apostolus dicit: »Calceati pedes in praeparatione Evangelii pacis (Ephes. VI).« Et in Sponsae laude dicitur: »Quam pulchri sunt gressus tui in calceamentis, filia principis (Cant. VII).« Sed quid sibi vult, quod Moysi a Deo dicitur: »Solve calceamentum de pedibus tuis (Exod. III); et quod apostolis dicitur: »Nolite portare sacculum, neque peram, neque calceamenta? (Luc. X.)« At calceamenta dupliciter intelligunt, et in bonam partem, [Col. 0738B] secundum ea quae praedicta sunt, et in malam nonnunquam, quia quasi vincula et onera pedum sunt. Vincula quippe malarum consuetudinum, et onera peccatorum in nobis et in aliis, exempla mortuorum operum, et munimenta defensionum et excusationum in delectis nostris, quasi quaedam calceamenta sunt; quibus sensus nostri, per quos anima movetur, ligantur, et praegravantur, aut male muniuntur. Haec jubentur apostoli non portare; haec jubetur Moyses solvere; alioqui in terra sancta, id est in Ecclesia sanctorum stare, et ad Deum accedere non potest.



Tenentes baculos in manibus (ibid.).

Est baculus sustentationis; est et baculus coercitionis. Baculo debilia membra, aut prae labore [Col. 0738C] viae delassata sustentantur. Unde et minor Tobias parentibus debilibus, et quasi jam labore vivendi lassis, baculus senectutis eorum dictus est. Nobis autem baculus sustentationis hic esse debet, de quo per Prophetam ad Dominum dicitur: »Virga tua et baculus tuus ipsa me consolata sunt (Psal. XXII).« Hic est Christus, qui nos in labore hujus peregrinationis sua fortitudine confortat et sustentat. Unde et de Sponsa scribitur: »Quae est ista, quae ascendit de deserto, deliciis affluens, innixa super dilectum suum?« (Cant. VIII.) Hic baculus semper in manibus tenendus est; quia in omnibus operibus nostris sola spe gratiae ipsius innitendum est, ut non moveantur vestigia nostra. Quod autem baculos [Col. 0738D] dixit, quasi plures, si hoc aliquam differentiam facit, ad hoc pertinere potest, quod quamvis unus sit Christus, non uniformiter tamen gratiam partitur; sed unumquemque sustentat, secundum modum sibi congruentem, sicut quemque vult sustentari. Vel baculos in manibus tenent, qui inter omnes vitae hujus varietates super duo ligna crucis spe innixi, tanto fortius sustentantur, quanto firmius innituntur. Quo contra de Pharaone sub figura diaboli dictum est: »Ecce confidis super baculum arundineum confractum istum, super Aegyptum; cui si innixus fuerit homo, intrabit in manum ejus et perforabit eam. Sic Pharao rex Aegypti, omnibus qui confidunt in eo (Isa. XXXVI).« Est, ut praediximus, et baculus coercitionis. Baculus quippe sive [Col. 0739A] virga, insigne est potestatis. Hinc qui aliis in Ecclesia praesunt, baculum sive virgam pastoralem gestare cernuntur, in figura Christi, cujus potestate et auctoritate subditos habent regere, et alios quidem delinquentes corrigere, alios autem, cum bene coeperint, ad meliora dirigere. Hinc secundum Lucam apostoli virgam ferre jubentur (Luc. IX), virgam scilicet directionis, sive justitiae, vel disciplinae. De qua Apostolus dicit: »Quid vultis? In virga veniam ad vos, an in charitate, et spiritu mansuetudinis?« (I Cor. IV.) Virga quoque sustentationis praelatis permissa est, quia in temporalibus a subditis sustentari licet, et in spiritualibus; et si fieri potest, in temporalibus subditos sustentare debent. Quod autem secundum Marcum virga ferenda non [Col. 0739B] est (Marc. VI), eo pertinet quod perfectis Christi discipulis potestas propriae defensionis concessa non est, secundum quod ipsa Veritas dicit: »Si quis percusserit te in unam maxillam, praebe ei et alteram,« (Matth. V), et caetera quae sequuntur. Hinc et Apostolus: »Non vos metipsos defendentes, charissimi (Rom. XII).« Eliseus baculum habuisse legitur, in quo figurari potuit districtio legis, quae non potuit mortuum suscitare (IV Reg. IV). Christus autem, sive potestas, sive justitia ejus, in plerisque Scripturae locis per virgam sive baculum significatur, ut ibi: »Virgam virtutis tuae emittet Dominus ex Sion (Psal. CIX).« Et iterum: »Virga directionis virga regni tui (Psal. XLIV).« Et apud Isaiam: »Egredietur virga de radice Jesse (Isai XI).« Et [Col. 0739C] Jeremias: »Virgam vigilantem ego video (Jer. XI).« Pro quo Septuaginta transtulerunt, »baculum nuceum.« Non soli autem pastores aliorum, quibus credita est dispensatio ecclesiastici regiminis baculos in manibus gestare habent; sed quicunque ad esum veri Agni admittuntur, baculos in manibus spiritualiter tenere debent, ut in omnibus operibus suis, si quid indisciplinatum vel inordinatum offenderint, censura districtionis et rigore disciplinae quasi baculo percellant. Unusquisque enim curam sui habere debet, ut vice Christi se delinquentem coerceat, et proprios excessus corrigat. Qui modus propriae castigationis insinuatur, ubi dicitur: »Uniuscujusque ensis super femur suum. Omnes [Col. 0739D] tenentes gladios, et ad bella doctissimi (Cant. III).«



Et comedetis festinanter (Exod. XII).

Qui in Christo pie vivunt, cibum, qui Christus est, semper comedunt; quia semper, ut in ipso vivant, ab ipso accipiunt. Omnibus autem necessarius est hic cibus ut juste vivant. Et quoniam non licet conversionem ad justitiam differre, nec post initiatam conversionem segniter agere, dicitur: »Et comedetis festinanter,« ut qui nondum de Christo vel in Christo vivunt, sine mora et cunctatione incipiant secundum Christum vivere, et ita Christum in cibum habere. Et qui jam in Christo vivunt, nihilominus satagant festinanter comedere, hoc est avide ad meliora proficere. Quando vero Christus in sacramento altaris comeditur, festinanter comedi [Col. 0740A] debet; non quod solemnia missae festinanter et quasi praecipitanter, sine gravitate et reverentia peragi debeant, sed, cum ventum fuerit ad ipsam perceptionis horam, festinanter sumendum est, quae tanto desiderio comedendum est. Sic enim sumendus est iste cibus, sicut qui toto desiderio desideratur, tota aviditate concupiscitur. Sic sumere debet quisquis accedit, sicut famelicus cibum, vel sitibundus potum, qui nolit moram pati, vel a tanta gratia differri. »Est enim phase (id est transitus) Domini.« Quare dicatur transitus Domini, ostenditur, cum subditur. »Transibo per terram Aegypti nocte illa; percutiamque omne primogenitum in terra Aegypti, ab homine usque ad pecus.« Et infra: »Videbo sanguinem, et transibo vos; nec erit in [Col. 0740B] vobis plaga disperdens.« Et infra: »Victima transitus Domini est; quando transivit super domos filiorum Israel in Aegypto, percutiens Aegyptios, et domos nostras liberans.« Hic transitus Domini causa liberationis est, qua transierunt filii Israel de servitute ad libertatem, de Aegypto ad terram sibi repromissam; signum autem illius transitus, quo in futuro transiet, alios percutiens, alios liberans, sicut scriptum est: »Transiens ministrabit illis (Luc. XII).« Christus autem victima transitus nostri, et ipse transiens de mundo ad Patrem, viam nobis transeundi aperuit, et modum praemonstravit, dicens: »Amen, amen dico vobis, quia qui verbum meum audit, et credit ei qui misit me, habet vitam aeternam; et in judicium non venit, sed transiet [Col. 0740C] a morte ad vitam (Joan. V). Nobis autem geminus est transitus, aut de mala vita ad bonam, aut de bona ad beatam. Utriusque signum transitus est Hebraeorum de Aegypto; utriusque causa transitus est Christi de mundo ad Patrem.



Haec est religio phase. Omnis alienigena, etc., usque ad illud, qui peregrinatur apud vos (ibid.).

Hic religionis nomen inducitur, ubi conditio vel qualitas eorum, qui ad esum agni non admittuntur, distinguitur. In quo monstratur, ad religionem hoc maxime pertinere, si ad esum veri Agni non quilibet sine delectu admittatur; sed quis dignus sit, vel indignus, summopere discernatur. Quatuor autem differentiae non recipiendorum hic distinguuntur: [Col. 0740D] alienigena, servus emptitius, advena et mercenarius. Alienigena per significationem indicat gentilem, vel Judaeum, haereticum vel schismaticum, et excommunicatum: qui manifeste foris sunt, et ideo sacramentis corporis et sanguinis Domini communicare non debent. Servus emptitius est, qui nomine tenus in Ecclesia est, et servili timore comprimitur, ne palam noceat, ideoque servus: qui recte dicitur emptitius, quia qui invitus servit, libertatem vendidit, hoc est a se alienavit. Advena est, qui aliunde venit ad fidem et se credere fingit: ex nobis enim non est. Mercenarius est, qui pro temporalibus servit. Alienigena ergo est manifeste incredulus, vel rebellis; advena occulte incredulus; servus emptitius occulte malus; [Col. 0741A] mercenarius ficte bonus. Quod de servo dictum est: »Circumcidetur, et sic comedet: de alienigena, et advena, et mercenario intelligi potest. Quicunque enim mali, si spirituali circumcisione purgati fuerint, ad esum Agni possunt admitti. In circumcisione autem servi populo Dei aggregandi, et sic ad esum Agni recipiendi, indicatur vocatio gentilis populi qui per circumcisionem non manufactam antiquis justis associandus est, ut ex utroque populo una sit Ecclesia, de qua subditur: »In una domo comedetur.« Extra Ecclesiam quippe in conventiculis haereticorum non est locus sacrificii. Unde recte adjungitur: »Nec efferetis de carnibus ejus foras.« Hoc enim sacrificium his qui foris sunt, et de hac domo non sunt, communicandum [Col. 0741B] non est, nec arcanum hujus sacramenti indignis auditoribus revelandum; quia Sanctum canibus dandum non est, qui parati sunt magis oblatrare et irridere, vel impugnare, quam reverenter suscipere. Quod autem subjungitur: »Nec os illius confringetis,« Joannes exponit, dicens: Ad Jesum autem cum venissent, ut viderunt eum jam mortuum non fregerunt ejus crura (Joan. XIX).« Et post pauca subjungit: »Ut impleretur Scriptura: Os non comminuetis ex eo (ibid.).« Os ergo Agni secundum praeceptum legis non frangendum, praefigurat crura Christi in cruce non frangenda: et in utroque per mysticam significationem monemur, spiritualiter os Agni infractum et integrum in conscientia fidei conservare. Os autem infractum divinitatem [Col. 0741C] Christi significat, quae pati non potuit; vel virtutem potentiae, qua a mortuis resurgere potuit; vel virtutem patientiae, qua pro veritate usque ad mortem stare ipse voluit. Hoc est os, de quo dicit: »Non est occultatum os meum a te, quod fecisti in occulto (Psal. CXXXVIII).« Os ergo frangit, qui divinitatem Christi negat, vel divinitatem in Christo passam fuisse affirmat. Os frangit, qui ejus potentiae Christum esse negat, ut posset a mortuis resurgere, vel ejus patientiae, ut sponte vellet mortem subire. Quod autem ipse Christus dicit: »Dum confringuntur ossa mea, exprobraverunt mihi, qui tribulant me inimici mei (Psal. XLI),« de fortioribus ejus membris accipiendum est. Cui contrarium videtur, quod in alio psalmo [Col. 0741D] de justis dicitur: »Custodit Dominus omnia ossa eorum, unum ex his non conteretur (Psal. XXXIII).«

Sed attendendum est quod varie intelligi potest quod dicitur: Dum confringuntur ossa mea:« quidam enim putative ossa sunt, et vere fortes, et vere franguntur; quidam vere ossa sunt, et putative franguntur; quidam autem vere ossa sunt et vere franguntur, sed corpore, non animo. Fractio enim duobus modis attendenda est: vel corporis, quae communiter ad bonos et ad malos; vel animi, quae ad solos pertinet malos, nisi quod boni ad horam, etiam animo labi permittuntur, ut fortiores resurgant. Fractio autem crurum in latrone malo et blasphemo, animoque fracto, geminam indicare [Col. 0742A] potest fractionem in malis, corporum scilicet et animorum. Fractio crurum in latrone poenitente et confitente indicare potest fractionem corporum in justis, quorum corpora permittit Deus conteri, et occidi, et ossa confringi et dissipari. Unde est illa vox martyrum: »Dissipata sunt ossa nostra secus infernum (Psal. CXL).« Crura Christi infracta indicant invincibilem ipsius et membrorum ejus constantiam. Unde et de Sponso dicitur: »Crura ejus columnae marmoreae, quae fundatae sunt super bases aureas (Cant. V).« Ostenso, qui non sunt admittendi ad esum Agni, consequenter ostendit, qui sunt admittendi; generaliter pronuntians quod omnis coetus filiorum Israel faciet illud, id est sacrificabit phase, vel observabit, quod supra dictum est. Quod [Col. 0742B] autem de solo servo dixerat, nunc de alienigena, et advena, et mercenario intelligendum insinuat, nomine peregrinorum omnes indicans qui non fuerint de coetu filiorum Israel. »Si quis, inquit, peregrinorum in vestram voluerit transire coloniam,« hoc est in cultum religionis vestrae, et facere phase Domini, »circumcidetur prius omne masculinum ejus,« hoc est omnis masculus de domo ejus. In quo ostenditur quod, si quis infidelium cum sectatoribus suis ad nomen et numerum fidelium elegerit tranire, ipse, et quicunque sectator ipsius, spiritualiter circumcidendus est, ad faciendum nobiscum phase. Sed et si quis fidelis cognominatus peregrinus est a coetu bonorum, ut cum eis phase celebrare dignus sit, circumcidi debet omne masculinum ejus, [Col. 0742C] quia totum quod in ipso forte et ad malum, et ea quae mundi sunt, purgare debet, et fortitudinem mutare ad bonum, et ea quae Dei sunt; et tunc circumcisus rite celebrabit, eritque sic indigena terrae. Si quis autem circumcisus non fuerit, non vescetur ex eo, quia ad sacram communionem accedere non debet, nisi prius spirituali circumcisione fuerit purgatus. »Eadem lex erit indigenae et colono, qui peregrinatur apud vos;« quia Judaeus et gentilis in una Ecclesia congregati una sacrificandi lege tenentur.



De libro Numerorum. Locutus est Dominus ad Moysen, dicens: Loquere filiis Israel: Homo qui fuerit immundus super anima, etc., usque ad illud: Praeceptum erit apud vos, tam advenae, quam indigenae (Num. IX).
[Col. 0742D]

Primum pascha observabatur decima quarta die prioris mensis. At qui immundi erant super anima, et qui in via procul, faciebant phase decima quarta die secundi mensis. Primus mensis est tempus legis. Primum pascha Judaeorum est sub lege. Secundum tempus est gratiae, secundum pascha nostrum est. Nos enim ex gentibus vocati immundi eramus super anima, colentes ligna et lapides, et in via erroris ambulantes, a Deo longe facti. Quod autem dicit, »immundus super anima,« potest specialiter pertinere ad immunditiam, quae est ex contactu mortui; vel generaliter ad omnem immunditiam, quae secundum legem purgatione indiget. Possunt aliter [Col. 0743A] accipi, quae de primo et secundo mense dicuntur. Primus quippe mensis indicare potest tempus primaevae innocentiae, et statum vitae incorruptae post baptismum, et ante lapsum. Secundus mensis indicare potest tempus poenitentiae post lapsum. Habet autem singularem dignitatem illibata innocentia, et aetas adolescentiae inter tentationes hujus vitae incorrupta et incontaminata. Verumtamen et qui post baptismum lapsi sunt, non excluduntur, sed per poenitentiam reparati, phase possunt celebrare, sed quasi in secundo mense; quia immundi fuerunt super anima, propriis peccatis foedati; vel consensu alienae iniquitatis, quasi contactu mortui contaminati; vel quia procul fuerunt in via, quamvis in gente sua. Quod enim dicit, sive in via procul in [Col. 0743B] gente vestra, indicat, nec Judaeum cum Judaeis posse immolare phase procul a loco quem ad hoc elegerat sibi Dominus. Sicut enim certum tempus constitutum est, sic et certus locus aeque constitutus est ad immolandum phase. Nam de tempore in Exodo scriptum est, ut supra ostendimus, et iterum in Deuteronomio, ubi dicitur: »Observa mensem novarum frugum, et verni primum tempus, ut facias phase Domino Deo tuo; quoniam in isto mense eduxit te Dominus Deus tuus de Aegypto nocte (Deut. XVI).« Similiter in Deuteronomio de loco dictum est: »Non poteris immolare phase in qualibet urbium tuarum, quas Dominus Deus tuus daturus est tibi; sed in loco quem elegerit Dominus Deus tuus, ut habitet nomen ejus ibi (ibid.).« [Col. 0743C] Tempus vero pro certis causis mutari poterat, de primo videlicet mense in secundum; locus autem mutari non poterat. Non enim qui procul erat a loco ad hoc constituto poterat immolare phase. In qua re ostenditur, quod in loco profano non licet immaculatum sacrificium offerre. Sed et quiddam altius nobis insinuatur. Locus quippe, quem elegit Dominus sibi ad immolandum phase, Ecclesia est fidelium, sed justorum; a quo loco procul est, etiam qui fidelis est, et justus non est. Malus ergo, si fuerit in via per fidem, et in gente sua per communem cum fidelibus professionem, et procul a domo, per morum dissimilitudinem a numero justorum dissociatus, hic non potest celebrare phase; quia non est in unitate justorum, in loco scilicet quem [Col. 0743D] elegit sibi Dominus. Cum autem reversus fuerit, tunc poterit celebrare phase in secundo mense, quia reversis per poenitentiam venia conceditur, et communio non negatur. Forte competentius hoc loco per viam intelligi potest erroris semita, ut manifestior differentia appareat secundum mysticam intelligentiam, inter illum qui immundus dicitur super anima, et illum qui procul est in via. Ut enim ab invicem discernantur, immundus super anima intelligi potest, qui jam commisit: at procul in via, qui scelera committenda disponit. Hic immundus est in conscientia perpetrati delicti; ille procul in via est proposito et desiderio peccandi: »Qui recte dicitur in via esse, quia illuc pergit mente, quo [Col. 0744A] per intentionem cordis tendit; qui autem mundus est secundum anteactam vitam, et in via non est, qua deserat justitiam, hic dignus est primo mense celebrare phase. Dignior quippe est innocentiae puritas, quam poenitentiae utilitas. Caetera quae sequuntur in hoc capitulo superius exposita sunt, usque ad locum illum: »Si quis autem mundus est, et in itinere non fuit, et tamen non fecerit phase, exterminabitur anima illa de populis suis.« Quibus verbis ostenditur quanto periculo a bono negligatur quod damnabiliter a malo usurpatur. Non licet malo comedere phase. Nam, ut Apostolus dicit: »Qui manducat et bibit indigne, judicium sibi manducat et bibit (I Cor. XI).« Non licet bono tempore suo non facere phase: nam hic scriptum est: [Col. 0744B] »Qui sacrificium Domino non obtulit tempore suo, peccatum suum ipse portabit.« Quod autem sequitur: »Peregrinus et advena, si fuerint apud vos, facient phase Domini juxta caeremonias et justificationes ejus;« nec non et illud, quod subjungitur: »Praeceptum idem erit apud vos, tam advenae, quam indigenae;« concordat cum eo quod in Exodo scriptum est, sicut paulo ante posuimus: »Eadem lex erit indigenae et colono, qui peregrinatur apud vos (Exod. XII).« Ordo propositi nos admonet, ut de manna subjungamus, secundum ea quae in Exodo scripta sunt, ubi sic legitur:



Locutus est Dominus ad Moysen dicens: Audivi murmurationes filiorum Israel, etc, usque ad illud: Hoc cibo aliti sunt, usquequo tangerent fines terrae Chanaan, Gomor autem decima pars est ephi (Exod. XVI).
[Col. 0744C]

Una facies aliter videtur in pictura, aliter in speculo, aliter in aqua, aliter in seipsa. Tres imagines sive similitudines, sibi invicem dispares et inaequales unam faciem repraesentant: quae in singulis sigillatim conspicitur, sed perfecte non cognoscitur, donec in seipsa videatur. Sic veritas, quae Christus est, facies Patris, et imago Dei invisibilis, dum adhuc videtur per speculum, et in aenigmate, secundum aliquid tres habet principaliter figurarum imagines, in pane, et agno, et manna: quibus ex parte cognoscitur, donec plenius videatur. Ipsa autem Veritas semper sibi constans, [Col. 0744D] nec in se sibi dissimilis est, nec inaequalis; sed dissimiliter aut inaequaliter in imagine alia et alia figuratur et repraesentatur, nec totum quod est in proprietate veritatis, resultat in una similitudine imaginis. Et quamvis singulae habeant propriam significationis expressionem, quae ex parte supplet, quod caeterae non habent; omnes tamen figurarum imagines, et umbrarum similitudines, ad plenam veritatis manifestationem non perveniunt, et ipsius veritatis in seipsa revelandae contemplationem aequare non possunt. Sunt autem omnium creaturarum istarum quaedam mysticae similitudines, in quibus invisibilia Dei conspiciuntur; et quod notum est Dei, manifestum est in nobis: et aliae quidem ex aliqua parte notam faciunt potentiam Dei, aliae [Col. 0745A] sapientiam, aliae bonitatem, vel misericordiam, vel justitiam; aliae indignationem et iram; aliae ostendunt, quod amabilis est; aliae, quod terribilis est; omnes, quod mirabilis est. In his autem mysticis similitudinibus sapientia Dei mirabiliter se abscondit, et mirabiliter se prodit: et in his in praesenti investigatur; in his contemplatio sanctorum versatur, quos delectat quoquo modo videre in similitudine, quem toto desiderio desiderant videre in sui proprietate. Hae similitudines in divino eloquio distinguuntur, cum delectat sanctos per notas sibi similitudines Deum magnificare, laudare, legentes vel auditores aedificare. Haec est eorum meditatio et contemplatio, hic eorum sermo, doctrina, et praedicatio. De his autem in Canticis canticorum, secundum [Col. 0745B] quamdam translationem scriptum est: »Similitudines auri faciemus tibi, cum distinctionibus argenti (Cant. I).« Tres autem supradictae similitudines ab invicem distinguuntur. Panis enim de terra nascitur, secundum illud: »Ut educat panem de terra (Psal. CIII).« Et: »Veritas de terra orta est (Psal. LXXXIV).« Agnus immolatur; et de Christo scriptum est: »Quasi ovis ad occisionem ductus est; et sicut agnus coram tondente se obmutuit, et non aperuit os suum (Isai. LIII).« Manna de coelo descendit; et Christus de se dicit: »Exivi a Patre, et veni in mundum (Joan. XVI).« De similitudine hujus figurae, qua Christus per manna figuratus est, quae sit distinctio argenti, id est eruditio sacri [Col. 0745C] eloquii, nunc dicendum est.



Audivi murmurationes filiorum Israel. Loquere ad eos: Vespere comedetis carnes, et mane saturabimini panibus. Ascendens coturnix (Exod. XVI). etc.

Populus ingratus beneficiis Dei, desiderio carnis murmuravit contra Moysen et Aaron. Et quidem greges ovium habebant, et armenta boum, de quibus comedere poterant; sed desiderio avium, quibus abundabat Aegyptus, a quibusdam murmurasse putantur. Dominus autem volens murmurationem eorum compescere, et praesentibus eorum desideriis satisfacere, et quae circa eos quandoque erant futura figurare, ad vesperam dedit eis carnes, coturnices scilicet, et mane dedit eis manna, quinto decimo scilicet die secundi mensis, quando pascha [Col. 0745D] celebratur juxta legem. Quae dies Dominica fuisse probatur; quia sex diebus continuis collectum est manna, et septima, quae est Sabbatum, cessatum est. Quod Dominus loquitur ad Moysen, dicens: »Audivi murmurationem filiorum Israel,« hoc indicat quod Moysi, hoc est ecclesiastico doctori manifestat Deus, ut per eum aliis manifestetur, ad suam notitiam pervenire, et ad suum judicium pertinere, non solum opera, quae in manifesto fiunt, sed murmurationes cordis et oris, quas ipse audit, ut puniat. Sic e diverso audit orationes justorum, ut parcat. Audivit quidem, sed distulit; et non continuo punivit, sed beneficia praerogavit: postea vero in loco, qui dicitur »sepulcra concupiscentiae,« pro murmuratione plaga magna nimis percussi [Col. 0746A] sunt. Vel audivit murmurationes, hoc est murmurantium petitiones, de quibus scriptum est: »Et tentaverunt Deum in cordibus suis, ut peterent escas animabus suis (Psal. LXXVII).« Quod dicit, »loquere ad eos: Vespere comedetis,« etc., insinuat, promissiones Dei, sicut et comminationes, per legem aut ecclesiasticum doctorem populo notificandas. Quod dicit, »Scietis, quod ego sum Dominus Deus vester,« insinuit Deum cognosci in beneficiis suis per misericordiam, sicut in judiciis per iram. Cum dicit, »Ascendens coturnix,« singularem numerum ponit pro plurali, sicut ibi: »Dixit, et venit locusta, et bruchus, cujus non erat numerus (Psal. CIV).« Quod dicit, »Operuit castra,« exponit Psalmista, dicens: »Et ceciderunt in medio castrorum [Col. 0746B] eorum, circa tabernacula eorum (ibid.).« Et in libro Numerorum scriptum est: »Ventus egrediens a Domino, arreptas trans mare coturnices detulit, et dimisit in castra,« (Num. XII), etc. Carnes et manna utraque diversis modis accipiuntur. Possunt enim per carnes significari carnalia sacrificia, et caeterae carnales legis observantiae usque ad tempus correctionis impositae. His nutriti fuerunt filii Israel, has carnes comederunt, sed vespere, ut significaretur defectus et finis carnalium observantiarum, quae quandoque erant cessaturae. E diverso per panes intelligi possunt Novi Testamenti instituta, quibus saturati sunt filii Israel in apostolis, aliisque de eodem populo ad gratiam Christi conversis; et hoc [Col. 0746C] mane, id est in adventu Christi; vel a tempore resurrectionis Christi. Item per carnes significari possunt carnales intelligentiae Judaeorum de promissis sacramentis et praeceptis, de Christo et adventu ejus. His carnibus pascuntur nunc Judaei, in his qui non credunt; et ad vesperam, quia nunc vespera est eis, et finis diei, id est defectus fidei, quae in antiquis justis praecessit. Sed mane tunc erit, quo panibus vitae et intellectus saturabuntur, cum plenitudo gentium intraverit, et omnis Israel salvus fiet (Rom. XI). In fine enim mundi reliquiae convertentur. De qua conversione Psalmista dicit: »Convertentur ad vesperam (Psal. LVIII).« Vesperam autem hic dicit finem mundi, in quo Judaeis conversis erit mane per illuminationem incipientis [Col. 0746D] gratiae. Item per carnes et panes intelligi possunt duo genera beneficiorum Dei, quae saepe murmurantibus confert et indignis. Sunt enim quaedam carnalia bona, quibus omnes indigemus pro infirmitate carnis, et defectu vitae, qui per vesperam potest significari. Sunt quaedam spiritualia bona, quibus indigemus pro salute animae, qualia sunt dona Dei in verbo vitae, in sacramentis et caeteris charismatibus gratiarum, quae secundum initium gratiae mane dantur. Haec per panes, illa per carnes designantur. Carnalibus autem bonis mali abutuntur, per multimodas vitae corruptiones; et Dei misericordiam convertunt sibi in iram, comedentes et bibentes, et in bonis dies suos ducentes, donec veniat mors super illos, et descendant in infernum [Col. 0747A] viventes. De qualibus Psalmista dicit: »Manducaverunt, et saturati sunt nimis, et desiderium eorum attulit eis Dominus, non sunt fraudati a desiderio suo. Adhuc escae eorum erant in ore ipsorum, et ira Dei ascendit super eos (Psal. LXXVII).« Et Isaias: »Ecce gaudium et laetitia, occidere vitulos, et jugulare arietes, comedere carnes, et bibere vinum. Comedamus et bibamus, cras enim moriemur. Et revelata est in auribus meis vox Domini exercituum. Si dimittetur iniquitas haec vobis, donec moriamini, dicit Dominus (Isai. XXII).« Horum bona transitoria, et levia, et illicita desideria, per coturnices, sive volatilia pennata, quia volatica sunt, et cito pertranseunt, significari possunt. Hae sunt carnes, quas pluit Dominus; non solum bona carnalia, [Col. 0747B] quae ipse dat, et pluit super bonos et malos: sed pluit super peccatores laqueos, et dimittit eos in desideria cordis eorum. Hae autem carnes recte apud Psalmistam pulveri et arenae comparantur, tum pro multitudine divitiarum, quibus abundant, sicut scriptum est: »Ecce ipsi peccatores et abundantes in saeculo, obtinuerunt divitias (Psal. LXXII);« tum quia pulvere terrenae cogitationis foedantur, qui haec temporalia male habent; et quanto damnabilius, tanto sterilius et infructuosius possident. Spiritualibus quoque bonis saepe abutuntur mali; qui significati sunt per malos, qui manna manducaverunt, de quibus Dominus dicit in Evangelio: »Patres vestri manducaverunt manna, in deserto, et mortui sunt (Joan. VI).« Item carnes possunt [Col. 0747C] aliter accipi, sicut colligi potest ex verbis B. Augustini super illum locum psalmi: »Et pluit super eos, sicut pulverem carnes.« Sunt quidam boni in Ecclesia, infirmi, et quasi carnales, qui profunda fidei mysteria, et perfectioris vitae instituta capere et apprehendere non possunt, sed parvula fide minimis praeceptis contenti simpliciter credunt, et innocenter vivunt. Talibus pluit Deus carnes, sive volatilia pennata; quia ex nubibus, id est de praedicatoribus ministrantur eis signa vocum carce edita, et per aerem transcurrentia, sicut volatilia, de verbis praedicationis carnalibus congruentibus, et parvula fide, et innocentia vitae, quasi carnibus pascuntur. Hinc Paulus dicit: »Humanum dico, [Col. 0747D] propter infirmitatem carnis vestrae (Rom. VI).« Et iterum: »Non potui loqui vobis quasi spiritualibus, sed quasi carnalibus (I Cor. III).« Secundum Origenem vero per carnes perfectionis doctrina, per vesperam finis perfectionis significatur; vel per carnes ad vesperam, Verbum in vespera mundi incarnatum.



Mane quoque jacuit ros per circuitum castrorum (Exod. XVI).

Cum omne datum optimum, et omne donum perfectum, desursum descendens a Patre luminum (Jac. I), per manna possit significari, principaliter tamen in eo Christus significatur, sive ut est in coelo, sive ut fuit in carne, inter homines homo, sive ut est in sacramento altaris, sive ut est in lege [Col. 0748A] et prophetis, sive ut est in verbo praedicationis sive ut est in cordibus electorum per fidem, sive ut est ubicunque per gratiam. Mane ergo ros jacuit per circuitum castrorum, quando per resurrectionem Christi mane factam, et initio gratiae gentibus revelatae, verbum Dei per circuitum gentium et nationum, vel Ecclesiarum, vel cordium fidelium, disseminatum, et quasi per circuitum castrorum sparsum jacuit, in credentibus humiliter et reverenter susceptum. Ibi autem jacuit, ubi remansit. Ecclesiae autem per orbem terrarum longe lateque constitutae castra sunt, per quorum circuitum circumferentibus apostolis verbum Dei, Christus praedicatus est. Hinc Apostolus ait: »In virtute Spiritus sancti, ita ut ab Jerusalem per circuitum usque [Col. 0748B] ad Illyricum repleverim Evangelium Christi (Rom. XV).« Quod autem verbum Dei ros sit, ostendit, qui dicit: »Fluat ut ros eloquium meum (Deut. XXXII)«



Cumque operuisset superficiem terrae, apparuit in solitudine minutum, etc. (Exod. XVI).

Cum ros et manna, ut dictum est, communiter possint Christum significare, vel gratiam Christi, sive verbum Christi, distincte tamen hoc loco verbum Christi in rore significatur. Hic ros per praedicationem apostolorum circumquaque diffusus terram operuit, juxta illud Isaiae: »Repleta est terra scientia Domini, sicut aquae maris operientis (Isai. XI):« et tunc manna in solitudine apparuit, id est Christus gentibus innotuit, secundum illud: »Rorate coeli desuper, et nubes pluant justum (Isai. [Col. 0748C] XLV).« Ecclesia, vel fidelis anima, secundum statum priorum temporum solitudini comparari potest; quia ante conversionem solae bestiae habitabant in ea, hoc est in gentilitate homines morum qualitate bestiis similes, vel in anima bestiales affectiones. Potest autem secundum praesentem statum solitudo dici, vel in Ecclesia, vel in anima: quia tumultum et frequentiam errorum et vitiorum fugiens, ad quietem mentis se convertit. Unde et poenitens dicit: »Similis factus sum pellicano solitudinis (Psal. CI).« Et iterum: »Ecce elongavi fugiens, et mansi in solitudine (Psal. LIV).« Manna minutum erat; quia totum quod de Christo creditur vel praedicatur, propter ejus inaestimabilem humilitatem, [Col. 0748D] quasi propter nimiam exiguitatem, subtile est et incomprehensibile: et hoc est apud fideles, apud infideles autem contemptibile et parvum. Unde apud Danielem Christus parvus lapis praecisus de monte dicitur: et ipse regnum coelorum grano sinapis comparat. Manna quasi pilo tonsum erat, non solum quia Christus tonsionibus persequentium sese exposuit, sed quia positus est in signum, cui contradiceretur. Et verbum fidei in pilo contradictionis tonditur, quia a multis impugnatur, et in ipsa tonsione litterali sensu exuitur, sicut solet folliculis frumentum, vel milium, vel aliquid tale, quod in mortario pilo teritur. Christus ergo tonsione passionis et pilo crucis mortalitate exutus est. Christus per pruinam variis de causis potest significari: [Col. 0749A] tum quia candorem habet per munditiam sanctitatis; tum quia terram cordis nostri impinguat et fecundat; tum quia rigore disciplinae fluxum vitiorum in nobis restringit; tum quia incentiva carnalium desideriorum refrigerio gratiae exstinguit.



Quod cum vidissent filii Israel, dixerunt adinvicem, Manhu, etc. (Exod. XVI).

Manhu aliter fideles dicunt, aliter infideles, aliter qui non credunt, et quaerunt: »Quomodo potest hic carnem suam dare ad manducandum (Joan. VI);« aliter qui credunt, et mirantes obstupescunt, dicentes: »Quis audivit unquam tale, aut quis vidit huic simile?« (Isai. LXVI.) Quoties ergo vel in Christo, vel in verbis, aut operibus, vel sacramentis ejus, aliquid verum comprehendimus, [Col. 0749B] vel per infusionem supernae gratiae aliquid dulcius sentimus, toties admirantes et stupentes dicimus: »Manhu, quod significat: Quid est hoc?« Illi vero, quibus visibile manna apparuit, ignorabant quid hoc esset. In qua ignorantia praefigurata est caecitas Judaeorum, qui Christum ignorant, in lege et prophetis, in carne assumpta, et in sacrificio altaris absconditum. In eo autem quod Moyses ait illis: »Iste est panis, quem dedit vobis Dominus ad vescendum (Exod. XVI),« significatur, quod ipse Moyses est testis veri, veri scilicet panis ad vescendum de coelo dati. Hinc Christus ad Judaeos dicit: »Si crederetis Moysi, crederetis forsitan et mihi; de me enim ille scripsit (Joan. V).« Hic ipse locus Scripturae ad Christum pertinet, dicente [Col. 0749C] Moyse: »Iste est panis,« etc. Iste quippe panis primum a Deo promissus, deinde de coelo datus, Christum significat, in lege promissum, et in tempore gratiae nobis datum. Demonstrans ergo panem, qui datus est, ostendit hunc eumdem esse qui promissus est, dicens: »Hic est sermo, quem praecepit Dominus (Exod. XVI),« sperare scilicet, et desiderare; ac si diceretur. Haec est impletio sermonis, quo promisit Dominus panes, cum diceret: »Vespere comedetis carnes, et mane saturabimini panibus (ibid.).« Potest autem simpliciter accipi, et ad sequentia referri, quod dicitur: »Hic est sermo Dei.« Sequitur enim:



Colligat ex eo unusquisque, quantum sufficit ad vescendum, etc. (Exod. XVI.)

[Col. 0749D] Ex hoc loco adverti potest, gomor mensuram esse, quae uni per diem sufficere possit. Gomor autem, ut in sequentibus habetur, decima pars est ephi. Quid sit ephi, ostendit Hieronymus in expositione in Ezechielem libro XIV his verbis: »Corus habet triginta modios, et in utraque mensura, tam aridorum, quam liquentium, tenet principium. Decima pars cori in his, quae modio mensurantur, appellatur ephi, id est tres modii, et decima pars cori in speciebus liquidis vocatur batus, sive vadus, ut ejusdem mensurae sit ephi et batus.« Haec Hieronymus: in quibus notandum, quod cum prius dixisset »ephi,« postea dixit, »epha;« quia, ut idem in eodem libro proxime ante ostendit, »epha« [Col. 0750A] Graeco sermone corrupte dicitur »ephi.« In eodem quoque libro paulo post dicit, quod »corus,« qui Hebraice dicitur »homor,« a LXX dicitur »gomer.« Hoc ideo dicimus, ut quae sit differentia, appareat inter gomor et gomer. Quod dicit, »Colligat unusquisque gomor per singula capita,« intelligendum est, per singulos homines, ut principale corporis pro homine accipiatur. Quod autem subditur, »Juxta numerum animarum vestrarum, quae habitant in tabernaculis, sic tolletis,« ad hoc videtur pertinere, quod per singulas domos tollendum erat gomor, secundum numerum hominum habitantium in eis, diligenter considerantibus quantum quisque post collectionem repererit vel habuerit, manifestum est gomor a singulis haberi, ex eo quod scriptum [Col. 0750B] est: »Mensi sunt ad mensuram gomor;« et ex eo quod sequitur: »Nec qui plus collegit, habuit amplius, aut qui minus paraverat, habuit minus.« Ergo post collectionem in habito vel reperto aequalitas fuit. Quaerentibus vero quantum quisque collegerat, quaedam suspicio contrarietatis se videtur ingerere ex verbis quasi contrariis. Nam ex eo quod scriptum est, »Colligat ex eo unusquisque quantum sufficit ad vescendum, gomor per singula capita,« si secundum formam praecepti collectio facta est, tunc per singula capita gomor collectum est. Hoc idem videtur ex sequentibus, ubi dicitur: »Singuli juxta id, quod edere poterant, congregaverunt.« Quantum autem sit, quod edere poterant, ostenditur, ubi dicitur: »Quantum sufficit ad vescendum, [Col. 0750C] gomor per singula capita.« Quod si ita est, aequalitas fuit in colligendo. Sed videtur contrarium, quod dicitur: »Collegerunt, alii plus, alii minus.« Quid ergo dicemus?

Primo attendendum est, hoc quod dicitur, »Collegerunt alii plus, alii minus,« dupliciter intelligi potest: uno modo, ut sit comparatio inter ipsos colligentes ad invicem, quasi alter altero plus vel minus collegerit; alio modo, ut sit comparatio inter ipsa collecta et gomor, quasi unus minus collegerit quam gomor, et alter plusquam gomor. Si ergo inter colligentes fiat comparatio, sine ulla contrarietate intelligi potest, unumquemque secundum formam praecepti ad minus collegisse gomor, et tamen nonnullos collegisse [Col. 0750D] plus quam gomor, et post collectionem non reperisse, nisi gomor. Si autem inter collecta et gomor fiat comparatio, ut intelligatur alius minus collegisse quam gomor, difficilis erit expositio litterae, cum jussi sint colligere gomor, et Scriptura dicat: »Feceruntque ita filii Israel;« et in sequentibus addat, »Singuli juxta id quod edere poterant, congregaverunt.« Quod autem scriptum est: »Mensi sunt ad mensuram gomor,« intelligi potest quod in colligendo haberent mensuram gomor, ne minus colligerent quam gomor; vel quod post collectionem mensi sint ad mensuram gomor, ut probarent singuli, si collegissent gomor; vel quod de collectis et in acervum comportatis mensi sint, ut singuli acciperent gomor. Fieri enim potuit ut secundum [Col. 0751A] solam aestimationem prius colligerent gomor, et deinde probarent an vere esset gomor. Nunc quam aedificationis gratiam hic locus Scripturae contineat, prout possumus, attendamus. Per gomor significari potest mensura donationis Christi, vel mensura gratiae, quae nobis datur secundum mensuram donationis Christi. Mensura autem donationis Christi potest intelligi, aut secundum gratiam donatricem aut secundum gratiam donatam. Nam apud Deum in praedestinatione est, quantum cuique dare velit, alii plus, alii minus; et ideo alius plus colligit, alius minus. Omnibus tamen justis datur gomor; quia una norma credendi et recte vivendi de lege Dei omnibus proponitur, aut de occulta inspiratione suggeritur. Et quamvis alterius fides cognitione [Col. 0751B] vel devotione major sit, alterius minor, et alius alio justior, una tamen est fides, et una lex justitiae, quae est charitas, et una forma credendi et diligendi, quae omnibus justis et solis communis est; et pro justitia fidei una spes vitae aeternae omnibus nihilominus communis est. Sic unus denarius omnibus promittitur (Matth. XX), cum tamen pro diversitate meritorum sit diversitas praemiorum. De hoc Scripturae loco videtur Apostolus sumere, quod ad Corinthios scribit, dicens: »Qui multum, non abundavit; et qui modicum, non minoravit (II Cor. VIII).« Qui divites cohortans ad praestandam consolationem indigentibus de bonis suis, ita dicit: »In praesenti tempore vestra abundantia illorum [Col. 0751C] inopiam suppleat, ut illorum abundantia vestrae inopiae sit supplementum, ut fiat aequalitas (ibid.).« Aequalitatem autem dicens, videtur alludere mensurae gomor.

Sed mirum videri potest quod Apostolus dicit aequalitatem fieri, cum plus accipiant divites in participatione spiritualium, et minus pauperes in participatione temporalium. Sed aequalitas, quantum nunc occurrit tripliciter accipitur, aut secundum aequitatem, aut secundum paritatem, aut secundum qualitatem, sive qualemcunque similitudinem. Aequalitas aequitatis est, ut cum pro malo redditur malum, sicut Vetus Testamentum prescribit, oculum scilicet pro oculo, dentem pro dente, livorem pro livore; et cum bonum redditur pro bono, sicut in ratione [Col. 0751D] dati et accepti, de qua Apostolus ad Philippenses scribens, dicit: »Nulla mihi Ecclesia communicavit in ratione dati et accepti, nisi vos soli (Philip. IV).« De hac aequalitate dicit Apostolus: »Ut fiat aequalitas:« quae quidem aequalitas aequitatis potest esse sive aequalitate paritatis. Unde Apostolus: »Si nos vobis spiritualia seminavimus: magnum est si carnalia vestra metamus?« (I Cor. IX.) Non est magnum carnalia metere, etsi magnum sit spiritualia seminare. De aequalitate paritatis scriptum est: »Aequales enim angelis sunt, et filii sunt Dei, cum sint filii resurrectionis (Luc. XX).« De aequalitate secundum similitudinem potest intelligi, quod scriptum est: »Miserere, Domine, plebi tuae, super quam invocatum est nomen tuum: et Israel, quem [Col. 0752A] coaequasti primogenito tuo (Eccli. XXXIX).« Haec quidem coaequatio non secundum aequalitatem omnimodae paritatis est, sed pro ratione quantulaecunque similitudinis secundum nomen honoris, et secundum honorem nominis Nam Filius Dei primogenitus dicitur, et Deus Israel dicit: »Primogenitus meus Israel (Exod. IV).« Filius Dei imago Dei dicitur, Deo per omnia similis; et nos in quantum conformes sumus imagini Filii Dei pro modulo nostro, similes ei sumus; et magis erimus, cum videbimus eum sicuti est (I Joan. III). Haec autem dicimus, ut una mensura gomor in omnibus possit intelligi, secundum aliquod genus aequalitatis.



Dixitque Moyses ad eos, Nullus relinquat usque mane. (Exod. XVI.)

[Col. 0752B] Simile est hoc illi, quod supra de agno dixerat: »Non remanebit ex eo quidquam usque mane;« quia in praesenti vita quisque debet credere, quod praedicatur, et operari quod jubetur; et non usque mane differre, id est ad tempus, quo praeoccupetur morte vel judicio; quando erit mane, hoc est, clara et manifesta cognitio meritorum. Illi vero qui non audierunt Moysen, sed dimiserunt manna usque mane, quod scatere coepit vermibus atque computruit, Judaeos hujus temporis significant: qui verbum Dei per Moysen sibi ministratum in lege male servant, quod vermes peccatorum eis generat, et eis computrescit, et in corruptionem vertitur. Christus autem vermis dicitur tribus modis. Pro vera [Col. 0752C] humilitate: unde in figura Christi de David dicitur: »Tenerrimus ligni vermiculus (II Reg. XXIII).« Illud quoque in figura humilitatis Christi potest intelligi, quod Isaias dicit: »Noli timere, vermis Jacob (Isa. XLI).« Item pro vili abjectione, sicut in psalmo: »Ego sum vermis, et non homo, opprobrium hominum et abjectio plebis (Psal. XXI):« quod etiam de humilitate potest intelligi. Item pro mordaci severitate, sicut dicitur tinea. Hinc apud Osee dicit: »Ego quasi tinea Ephraim, et quasi putredo domui Juda (Osee. V).« Quod autem dicitur, quod manna coepit scatere vermibus, quasi pluribus, ad hoc pertinere potest, quod Christus multis modis gravis est in se non credentibus. Hoc autem exemplo de manna damnatur malum avaritiae, qua [Col. 0752D] pecunia male servata possessori suo in vermem vertitur, qui non moritur. Sed et gratia fidei in eo non operatur; gratia quoque sapientiae vel scientiae, sive gratia sermonis, cum steriliter habetur, et in bonum usum non assumitur, sicut manna in vermem vertitur; quia bonum Dei donum ei in malum cedit, a quo male habetur. Quibusdam autem placet quod Christus ex Maria vermis sit ex manna. Quod mirum videtur, cum per vermem ex manna demonstrata sit quorumdam dissidentia et inobedientia. Verumtamen non impie dici potest, quod Maria manna est absconditum in figuris et testimoniis legis ad ipsam pertinentibus. Sed, quoniam quod de ea scriptum est, in libris suis Judaei servant, sed non intelligunt, nec pie credunt: ideo [Col. 0753A] Christus, qui ex Virgine natus est, illis vermis efficitur. Sequitur: Et iratus est contra eos Moyses. In quo ostenditur, quod lex vel legislator reprehendit, et poenam comminando praedicit his, qui manna usque mane dimittunt, aliquo modorum, qui praedicti sunt. Illi vero qui colligebant mane, quantum sufficere ad vescendum poterat, strenuos operarios significant, qui studiosi sunt operari cibum, qui non perit, incipientes mane, hoc est in initio fidei vel conversionis suae: de qualibus dicitur in psalmo: »Ortus est sol (Psal. CIII).« Et post pauca: »Exibit homo ad opus suum, et ad operationem suam usque ad vesperam (ibid.).«



Cumque incaluisset sol, liquefiebat (Exod. XVI).

Hoc multis modis potest intelligi. Christus sol [Col. 0753B] justitiae tunc incaluit, quando fervorem suae charitatis, pro nobis hora sexta crucem ascendens, effudit. Qui autem sol est, secundum quod lucet; ipsemet manna est, secundum quod se nobis fruendum et participandum indulget. Qui cum desiderio amoris, et affectionibus compassionis in mortem resolutus est, tunc vere manna liquefactum est. Tunc enim apparere cessavit, quando ad tempus humanis obtutibus se subtraxit. Unde et dixit: »Modicum, et jam non videbitis me; et iterum modicum, et videbitis me (Joan. XVI).« In nobis vero incalescit sol, quando cor nostrum desiderio divini amoris fervescit; tunc et manna liquescit, quando verbum Dei per amorem Christi cor nostrum liquefieri facit. [Col. 0753C] Unde et sponsa dicit: »Anima mea liquefacta est, ut dilectus locutus est (Cant. V).« Et in psalmo: »Emittet verbum suum, et liquefaciet ea (Psal. CXLVII).« Sic autem dicitur manna, hoc est verbum Die liquefieri per effectum, quia liquefacit, sicut gnitum eloquium dicitur, quia igniti et molliti sermones super oleum, quia cor emolliunt. Vel manna liquefieri dicitur, quia Christus cum in corde suscipitur, quodammodo per compassionem resolutionem patitur. Quomodo enim cor peccatoris a sua duritia resolvitur, si non Christus a duritia judicis relaxatur? Qui cum peccata solvit, sicut glacies in sereno solvitur, ipse tunc a securitate judicis resolvitur, ut in verbo ejus mens attacta, in spe veniae et amoris desiderio mollius resolvatur. Incalescit [Col. 0753D] sol iste, quandoque super justos, quasi per iram, et manna liquefacit; et quasi ut deficiat efficit, dum dulcedinem corporalis aut spiritualis consolationis ad tempus subtrahit. Hinc et Jonas subtracta sibi consolatione umbraculi in arefectione hederae graviter perdoluit, quando percussit super caput ejus, et aestuabat, et petivit animae suae ut moreretur (Joan. IV). Incalescit sol justitiae super bonos et malos, nec est, qui se abscondat a calore ejus, sed super bonos per calorem charitatis, vel quasi indignationis, super malos vero per calorem irae et furoris. Unde et infidelis Synagoga, super quam effudit Deus iram suam, nunc manna verae fidei non habet, quia fides antiquorum primum jam in ea excaecata evanuit et defecit. In nobis autem in futuro [Col. 0754A] manna fidei per plenam illuminationem liquefactum cessabit, quando fides evacuabitur, et omnis intellectus patebit. Miro autem modo, sicut ex sequentibus patebit, manna quod ad solem delicuit, ad ignem duruit. In quo ostenditur quod mens ad solem justitiae conversa, cum per desiderium amoris liquefacta resolvitur, tunc ad ignem passionis per virtutem patientiae solidatur. Quod ostendit, qui dicit: »Factum est cor meum tanquam cera liquescens, in medio ventris mei. Aruit tanquam testa virtus mea (Psal. XXI).«



In die autem sexta colligebant cibos duplices, id est duo gomor per singulos homines.

Spem vitae aeternae per justitiam fidei ab exordio mundi per quinque aetates usque ad Christum, omnes [Col. 0754B] justi habuerunt: et haec est unum gomor, quod per singulos dies usque ad sextam colligitur. A nobis autem in sexta aetate, quasi sexta die ante Sabbatum, hoc est ante requiem animarum, duo gomor colliguntur; quia vitae aeternae spem habemus et pignus, id est ipsum auctorem et consummatorem fidei nostrae Jesum Christum, qui in sacramento altaris nobiscum est usque ad consummationem saeculi. Illi autem unum gomor collegerunt, quia spem, et nondum rem habuerunt. Nos autem spem habemus, et rem tenemus; nondum tamen sicut post hanc vitam. Quamvis enim Christus nostra refectio sit in praesenti vita, et in sacrificio altaris manducetur, nondum tamen usque ad satietatem nos reficit; [Col. 0754C] sed hoc manducandi modo, quo interim sumimus, ad vitam aeternam capessendam praeparamur, et quasi alterum gomor in hac sexta die colligimus, ut in septima die, id est in Sabbato animarum, usque ad satietatem reficiamur. Sexta autem die unum gomor colligitur et consumitur, alterum colligitur et servatur. Spes quippe vitae aeternae, quae in praesenti habetur, cum hac vita deficit. Cum enim plene videbitur res, tunc omnino evacuabitur spes. Quod enim videt quis, quid sperat? Alterum autem gomor colligitur et servatur. Nec obsistit huic sententiae, quod panis vitae aeternae hac sexta die manducatur, cum gomor in Sabbatum servandum sexta die non ederetur. Praesens quippe refectio ad futuram refectionem comparata, vix quaedam praelibatio est, et [Col. 0754D] magis futurae refectionis praeparatio. Sicut enim nunc edimus, praegustare per efficientiam hujus cibi, hoc est colligere et servare. Manna enim colligimus, dum per gratiam hujus sacramenti quotidianis profectibus id agimus, ut in futuro plenius manducare valeamus. Manna servamus, quando in condigna veneratione hujus sacramenti usque in finem perseveramus. Judaei, qui adhuc exspectant, sicut onagri in siti sua, hac sexta die nonnisi unum gomor, si tamen unum, colligunt: et ideo in die Sabbati remanebunt jejuni, quia in Parasceve non praeparaverunt sibi. Potest hic locus et aliter intelligi. In quinque libris Moysi simplicis et innocentis vitae continetur instructio, aut secundum exempla justorum, ut in Genesi, aut secundum praecepta recte [Col. 0755A] vivendi, ut in aliis quatuor libris. Hi sunt quinque dies, in quibus colligitur unum gomor. Sexta dies est doctrina Novi Testamenti in qua duo gomor colliguntur, hoc est in minoribus praeceptis justitia imperfectorum, qualis erat in lege, quae neminem adduxit ad perfectum, et in majoribus praeceptis et consiliis perfectionis justitia perfectorum. Perfecta autem justitia gomor Sabbati est. Nam qui hanc apprehendunt, sabbatismum cordis habent in laetitia et exsultatione. Possunt haec eadem aliter intelligi. Sunt enim quinque virtutes, quae per quinque dies possunt significari. Hae sunt quinque species continentiae, quae per quinque virgines solent designari. Custodia quippe quinque sensuum nobis necessaria est, ut in innocentia ambulantes, immaculati ab hoc [Col. 0755B] saeculo custodiamur. Initium autem justitiae, hoc est a malo declinare, manum ab opere iniquitatis cohibere, oculos claudere, ne videant malum; aures obturare, ne audiant sanguinem, caeterosque sensus ab illicitis retinere. Unaquaeque autem abstinentia simplicem praestat utilitatem, immunitatem scilicet poenae, quam contraria praevaricatio potest inferre. Nam qui non furatur, vel non adulteratur, vel non occidit, poenam declinat, quae talibus debetur. Propterea per singulos dies unum gomor colligitur, usque ad diem sextam. Haec sexta dies pietas est, quae non solum malum detestatur, sed justitiam et misericordiam operatur. Hac die duo gomor colliguntur, quia pietas per immunitatem poenae et spem [Col. 0755C] gloriae duplicem praestat nobis utilitatem. Hoc est, quod Apostolus dicit: »Corporalis exercitatio ad modicum valet; pietas autem ad omnia utilis est, promissionem habens vitae quae nunc est et futurae (I Tim. IV).« Valet quippe pietas ad obtinendam vitam aeternam; valet ad bona spiritualia multiplicanda in hac vita; valet et ad carnalia, quantum necesse est, obtinenda. Altera autem utilitas hujus temporis est, sextae scilicet diei; altera vero futuri temporis, id est Sabbati. Utilitas quoque quinquepertitae continentiae secundum immunitatem poenae temporalis contra malefactores legibus constitutae, hujus temporis est.



Venerunt autem omnes principes multitudinis, et narraverunt Moysi, etc. (Exod. XVI.)

[Col. 0755D] Principes multitudinis, qui venerunt ad Moysen, et narraverunt de collectione, et liquefactione, et duplici collectione, hi sunt Ecclesiae doctores, qui lectionem Novi Testamenti conferunt lectioni Moysi. Lex quippe et Evangelium quasi colloquuntur inter se, quia mutuo sese exponunt et aperiunt, et mutuo sua testimonia approbant et confirmant. Cum ergo ecclesiastici doctores per verba Evangelii de Christo legem aperiunt, tunc principes multitudinis de manna annuntiant Moysi. Quando vero lex verba Evangelii aperit, tunc loquitur Moyses, et dicit: »Hoc est, quod locutus est Dominus.« Quasi diceret: Bene respondet eventus rei verbis Dei. Et addit Moyses: »Requies Sabbati sanctificata erit Domino.« Dominus requiem amat, ut requiescat in nobis, ac per [Col. 0756A] hoc nos in illo. Est autem quaedam requies futuri temporis, de qua dicitur: »Amodo jam dicit Spiritus, ut requiescant a laboribus suis (Apoc. XIV).« Est et quaedam requies praesentis temporis, de qua dicit propheta: »Quiescite agere perverse (Isa. I)« Ad requiem futuri temporis pervenitur per sex opera misericordiae, quae in Evangelio numerantur, ubi dicitur: »Esurivi, et dedistis mihi manducare,« etc. (Matth. XXV). Aut per senarium perfectionis secundum mensuram justitiae cujusque majoris vel minoris. Sex enim dies sunt, in quibus oportet operari; deinde nox, id est mors, in qua nemo potest operari. Post sex dies Sabbatum; quia post consummationem bonorum operum requies animarum. Et quoniam omni tempore vitae praesentis bonis operibus [Col. 0756B] insistendum est, sicut scriptum est: »Quodcunque manus tua potest facere, instanter operare,« adjungitur: »Cras quodcunque operandum est, facite,« etc. (Eccle. IX.) Quo monet quod operandum est facere, et coquenda coquere. Alterum pertinet ad opera justitiae et misericordiae, quae indesinenter, quantum possumus, facienda sunt; alterum ad infirma morum et operum nostrorum, quae igne poenitentiae coquenda sunt. Vel alterum ad minora opera bona, quae facilius possunt fieri; alterum ad perfectiora studia virtutum, quae igne ferventioris devotionis debeant excoqui. Quod autem dicit, »Cras,« sic accipiendum est, ac si diceretur: Amodo in posterum hoc pro lege servetur, ut fiant, quae dicta [Col. 0756C] sunt: »Quidquid autem residuum fuerit, reponetis usque mane.« Hoc intelligendum est de manna in Sabbatum servando. »Feceruntque ita,« etc. Quod reposita pro Sabbato non corrumpuntur, signum est, quoniam bona pro futura requie facta, in futurum integra manent. Quae autem propter praesentem vitam et amorem saeculi fiunt, corrumpuntur; ex his vermes ebulliunt: »Dixitque Moyses: Comedite,« etc. Recte dicitur: »Comedite illud hodie, quia Sabbatum Domini est.« In vita enim futura tempus erit comedendi, non colligendi. Quicunque enim hic colligis, labores tuos tunc manducabis; beatus eris, et bene tibi erit. Recte adjungitur: »Non invenietur hodie in agro;« quia post hanc vitam non licebit operari, nec tunc invenietur [Col. 0756D] manna ex operandi exercitio, quod per agrum potest significari. »Sex,« inquit, »diebus colligite,« hoc est in perfectione bonorum operum vivite. »In septimo autem die Sabbatum est Domini, idcirco non invenietur,« hoc est post hanc vitam erit requies animarum; et non invenietur manna quod colligi possit. »Venit septima dies.« Hoc non de primo Sabbato intelligendum videtur, cum prius dictum sit: »Comedite hodie, quia Sabbatum est Domini.« Sed curavit Moyses ostendere, non per unum tantum Sabbatum accidisse, ut manna non inveniretur. In duobus itaque exemplis manifestat, quod de sequentibus intelligendum est, et de secundo Sabbato videtur addere, ut arguat populi incredulitatem. Nam post exemplum primi Sabbati, [Col. 0757A] si hoc de secundo intelligendum est, et post verba Moysi de duplici cibo colligendo, »egressi, ut colligerent, non invenerunt.« Si autem quod dicit, »Venit septima dies,« etc., de primo Sabbato intelligendum, quod Moyses dicit: »Non invenietur hodie in agro,« probatio potest esse sermonis Moysi, quod »egressi ut colligerent, non invenerunt.«



Dixit autem Dominus ad Moysen: Usquequo non vultis custodire mandata mea, etc. (Exod. XVI.)

Otium et saturitatem amant et bruta animalia; et in iis est eorum qualiscunque beatitudo. Veram autem beatitudinem perficiunt sanctum otium, et sancta saturitas: quae duo significantur per Sabbatum et manna. Postquam ergo Dominus otium et [Col. 0757B] saturitatem in manna et Sabbato populo suo praestitit, et in his veram beatitudinem, quam sibi obedientibus daturus est, figuravit; arguit eorum inobedientiam, per quam alienari possunt ab his quae potissimum desiderantur. Dicit ergo: »Usquequo non vultis custodire mandata mea, et leges meas?« Quasi diceret: Cum otium Sabbati et panem de coelo vobis provideo, et per hoc ad meliora vos invito, parum est ut mandata mea servare velitis. Haec autem interrogatio, qua quaerit, »Usquequo non vultis custodire mandata mea,« etc., illi interrogationi consonat, qua postea in carne veniens quaesivit, dicens: »O generatio incredula, quandiu vos patiar?« (Marc. IX.) Post interrogationem Domini [Col. 0757C] Moyses ad considerationem beneficiorum Dei eos invitat, monens ut attendant quod Dominus eis Sabbatum dederit, et in die sexta cibos duplices, ut ei servire velint. In quo significatur, quod electis suis daturus sit requiem a labore, et solatia praesentis vitae pariter et futurae. Duae autem vitae nobis hic insinuantur; activa scilicet vita, in qua nunc laborandum est, et contemplativa, pro qua laborandum est, in qua soli Deo contemplando vacabitur. Ipsa autem contemplativa vita, quamvis maxime futuri temporis sit, in hoc tamen tempore per sanctum otium repraesentanda est, quod in Sabbato figuratur. De cujus vacatione Moyses subjungit: »Maneat unusquisque apud se, nullusque egrediatur de loco suo die Sabbati.« Ac si diceret: Unusquisque [Col. 0757D] requiescat in domo sua, et non egrediatur ad aliquod opus die Sabbati. In quo monemur, tempore contemplationis apud nos manere, et per illicita desideria foras non exire, sed totam intentionem in puritate cordis ad solum Deum cogitandum et diligendum colligere. »Appellavitque domus Israel nomen ejus Man,« etc. Quia nomen »Man« dubitationem significat; interpretatur enim quid est hoc? et propterea non indicat certam notationem: curavit Moyses per accidentia aliquam ejus notitiam, certi mysterii causa, ostendere, per speciem scilicet, ubi dicit: »Quasi semen coriandri;« per colorem, ubi dicit, »album;« per saporem, ubi dicit »gustus ejus quasi similae cum melle.« Videtur tamen secundum tenorem litterae manna semini coriandri comparari [Col. 0758A] per colorem, si indistincte legatur, »quasi semen coriandri album.« Secundum hanc autem intelligentiam, oportet semen coriandri uspiam terrarum album esse, ut ei manna in albedine recte possit comparari. Si autem distincte legendum est, et intelligendum sine comparatione, dicitur manna esse album, in comparatione autem quasi semen coriandri; quod de specie, aut qualitate, aut forma intelligi potest. Recte autem dicitur manna quasi semen coriandri; quia verbum Dei aliquid oleris habet, unde nutriatur infirmus; unde Apostolus: »Qui infirmus est, olus manducet (Rom. XIV).« Christus enim condescendit infirmis usque ad exiguitatem parvi seminis in levibus minimisque praeceptis, ut qui non potest eum capere in sublimitate [Col. 0758B] vitae perfectioris, capere possit in mediocritate vitae levioris; et eum capere possit in fidei simplicitate, qui capere non potest in mysteriorum profunditate. Manna autem dicitur album, quia verbum Dei ab omni labe mundum est et purum, secundum illud: »Eloquia Domini, eloquia casta (Psal. XI).« Et Christus cum sit ipse candidus et rubicundus suos mundat, et dealbat, secundum illud: »Lavabis me, et super nivem dealbabor (Psal. L).« Quod autem verbum Dei dulce sit sicut mel, ostendit, qui dicit: »Quam dulcia faucibus meis eloquia tua, super mel ori meo (Psal. CXVIII).« Quod gustus ejus sit quasi similae cum melle, ostendit, qui dicit: »Cibavit illos Dominus ex adipe frumenti, et de petra melle saturavit [Col. 0758C] eos (Psal. LXXX).«



Dixit autem Moyses ad eos: Iste est sermo quem praecepit Dominus (Exod. XVI).

Quod jubet Moyses implere gomor ex manna, ut custodiatur in futuras generationes, significat Christum, qui est verum manna, et in quo est totius justitiae forma et norma, nobis servatum, et generationi omni quae ventura est, ut noscamus panem, quo aliti sunt in solitudine, qui educti sunt de terra Aegypti. In fide enim Christi justificati sumus nos, et justificandi sunt, qui venturi sunt post nos, et justificati sunt quotquot ante nos justi fuerunt, educti de terra Aegypti, hoc est liberati de servitute diaboli.



Dixitque Moyses ad Aaron: Sume vas unum, etc. in tabernaculum reservandum (ibid.).
[Col. 0758D]

Quod Dominus locutus est ad Moysen; hoc Moyses loquitur ad Aaron, ut per ministerium sacerdotis reponatur manna in loco suo.

Ponit ergo Aaron manna in vase, quando sacerdos de lege Dei sumens quod faciendum vel dicendum est, praedicat Christum in beata Virgine de Spiritu sancto conceptum, ut credatur . et quasi urna aurea habens manna; et quando Christum praedicandum ponit in corde auditoris per fidem Christum in se suscipientis; et quod docet Christum in unitate catholicae Ecclesiae esse, non in Synagoga Judaeorum, vel in conventiculis schismaticorum vel haereticorum. Vas hujus manna quod ponitur in tabernaculo, paucitas est electorum, [Col. 0759A] vel fidelis Synagoga Judaeorum. Ipsum vero tabernaculum multitudo est vocatorum, vel generalis Ecclesiae Judaeorum et gentium. Quod autem dicit: »Posuit illud Aaron in tabernaculum reservandum,« per anticipationem hic dicitur, quod postea factum est, constructo tabernaculo. Quod Dominus primo jussit manna non servari, et deinde manna in vase, et vas in tabernaculo reservari, ad hoc pertinere potest, quod verbum Dei quandoque abscondendum est, quandoque non abscondendum; nam qui dicit: »In corde meo abscondi eloquia tua, ut non peccem tibi (Psal. CXVIII),« idem ipse dicit: »Justitiam tuam non abscondi in corde meo (Psal. XXXIX).« Verbum enim Dei abscondendum est in sinu dilectionis, in sinu memoriae, ne per negligentiam vel [Col. 0759B] per oblivionem elabatur; abscondendum est et a laude hominum, et ab indignis auditoribus. At propter gratiam vel timorem hominum, cum res exegerit, abscondendum non est.



Filii autem Israel comederunt man quadraginta annis, donec venirent in terram habitabilem (Exod. XVI).

Verbum Dei, sive corpus Christi, secundum hunc utendi modum, quo interim participamus, cibus noster est, donec exeuntes de hoc deserto, veniamus ad terram habitabilem, ad terram scilicet viventium. Quadragenarius numerus diversis servit mysteriis. Hoc enim numero dierum effudit Deus indignationem suam super omnem carnem, ut periret aquis diluvii, exceptis paucis in arca servatis et [Col. 0759C] salvatis. Hoc numero, exemplo Moysi et Eliae, et ipsius Christi, dicata est abstinentia, per quam placari potest ira et indignatio Dei. Hoc numero annorum instituit Deus populum suum in eremo, vices temporum beneficiis et flagellis alternans, placatus vel iratus. Hinc scriptum est: »Quadraginta annis proximus fui generationi huic (Psal. XCIV);« vel secundum aliam litteram: »Quadraginta annis offensus fui generationi huic.« Hoc numero inobedientia punitur vel corrigitur; hoc numero obedientia exercetur. Hic ergo numerus per significationem iram continet et gratiam. Significatio vero ejus in partibus ejus consideranda est, denario scilicet et quaternario. Denarius autem propter Decalogum, significat obedientiam legis; quaternarius [Col. 0759D] obedientiam Evangelii. Prima est in simplicitate innocentiae, secunda in consummatione justitiae. Ad primam pertinet non occidere, aliena non rapere; ad secundam, non irasci, propria distribuere. Quaternarius autem in quatuor Evangeliis accipiendus est, vel in quatuor virtutibus principalibus, quarum perfectio in Evangelio praescribitur, vel in quatuor sacramentis, nativitatis scilicet, passionis, resurrectionis et ascensionis Christi; quorum virtute Christo conformamur renascendo, compatiendo, conresurgendo, de virtute in virtutem ascendendo. Quatuor autem virtutes obtinentur institutione quatuor Evangeliorum, et virtute quatuor sacramentorum. Quoniam igitur tota vita [Col. 0760A] nostra in obedientia legis secundum moralia ejus praecepta transfigenda est, et per obedientiam Evangelii virtus animae semper multiplicanda; quasi denario in quaternarium ducto recte tempus vitae nostrae hoc numero figuratur.



Hoc cibo aliti sunt, usquequo tangerent fines terrae Chanaam (Exod. XVI).

Fines terrae Chanaan tangemus, cum de hac vita exeuntes, terram viventium ingredi incipiemus; sicut scriptum est: »Cum dederit dilectis suis somnum, ecce haereditas Domini (Psal. CXXVI).« Cum autem mortale hoc induerit immortalitatem, tunc ultra fines progressi, securi habitabimus in ea; quoniam »Dominus salvam faciet Sion; et semen servorum ejus possidebit eam; et qui diligunt nomen [Col. 0760B] ejus habitabunt in ea (Psal. LXVIII).« Terra autem Chanaan terra promissionis est, de qua dictum est ad Abraham: »Dabo tibi terram Chanaan funiculum haereditatis vestrae (Psal. CIV).« Cur autem terra illa visibiliter dicta sit terra Chanaan: ratio in promptu est, cum possessa sit a semine Chanaan, qui maledictus est a Noe, et servituti subjectus. Terra vero viventium, quae significata est per terram promissionis, quomodo spiritualiter sit terra Chanaan, tres causae occurrunt. Ejectis enim malignis spiritibus secundum illud: »Videbam Satanam sicut fulgur de coelo cadentem (Luc. X).« A filiis Israel, id est a nobis, possidenda est. Item omnes in Adam de paradiso ejecti sumus, [Col. 0760C] sicut semen Chanaan de terra promissionis; sed commutati in filios Israel, et bene commoti (Chanaan enim commota vel commotio interpretatur), obtinebimus eam. Item Chananaei possunt dici Judaei, quia generatione perversa et infideles filii facti sunt, semen Chanaan et non Juda: quibus terra repromissa est, sed eis propter infidelitatem ablata: nobis qui, secundum spiritum in filios Abrahae reputati sumus, data est, secundum illud: »Auferetur a vobis regnum Dei, et dabitur genti facienti fructum ejus (Matth. XXI).« Et iterum: »Multi venient ab oriente et occidente, et recumbent cum Abraham, Isaac et Jacob, in regno coelorum; filii autem regni ejicientur in tenebras exteriores (Matth. XVIII).«



Gomor autem decima pars est ephi (Exod. XVI).
[Col. 0760D]

Per mensuram ephi, quae decem partibus absolvitur, intelligi potest mensura donationis Christi; qua toti rationali creaturae, id est novem angelorum ordinibus, et humanae creaturae, distribuit, sicut vult et quantum vult. Et quoniam homo in ordine rationalis creaturae, quae sola justitiae et beatitudinis capax est, et ideo Christum participare sola potest, decimum locum tenet: recte ei competit decima pars ephi. Per ephi enim recte intelligitur plenitudo gratiae, quae sufficit universis. Per gomor vero partitio gratiae, quae invenitur in singulis. Quae partitio gratiae, etsi inaequalis sit, tamen per communionem charitatis reducitur ad unitatem aequalitatis, [Col. 0761A] cum id efficiat charitas, ut communia sint omnium, quae propria sint singulorum.

Ex libro numerorum.



Anima nostra arida est, nihil respiciunt oculi nostri, nisi Man.

Cum vulgus promiscuum, quod ascenderat cum filiis Israel, flagraret desiderio carnium, sedens et flens junctis pariter sibi filiis Israel, dicebat: »Quis nobis dabit ad vescendum carnes? Recordamur piscium quos comedebamus in Aegypto gratis. In mentem nobis veniunt cucumeres, et pepones, porique, et cepe, et allia. Anima nostra arida est. Nihil respiciunt oculi nostri, nisi man (Num. XI).« Forma nostri temporis haec est. Filii quippe Israel [Col. 0761B] juncti murmurantibus, bonos indicant, qui ex societate malorum corrumpuntur, sicut de quibusdam scriptum est: »Commisti sunt inter gentes, et didicerunt opera eorum (Psal. CV).« Et Apostolus dicit: »Corrumpunt mores bonos colloquia mala (I Cor. XV).« Multi de conversatione saeculari, quasi de Aegypto egressi, et iter melioris vitae aggressi, in memoriam revocant cibos Aegyptios, et eorum condimenta et irritamenta, vitia scilicet priscae conversationis, et eorum oblectamenta, et desiderio talium miserabiliter arescunt et tabescunt, et spirituale manna divini verbi fastidiunt, dicentes: »Anima nostra arida est.« De qualibus scriptum est: »Omnem escam abominata est anima eorum (Psal. CVI).« Saepe autem qui hujusmodi [Col. 0761C] sunt, animo malis juncti, sed inter bonos positi sunt, sicut odio habent bona facere, ita fastidiunt bona audire, et in aliis bona videre, et dum de vita bonorum scrutantur exempla et solatia sui erroris, non invenientes, nisi bona quae fastidiunt, dicunt: »Nihil respiciunt oculi nostri, nisi man.« Et quoties vel haeretici in veris ecclesiasticis, vel Judaei in Christianis, vel laici in clericis, vel clerici in viris religiosis, vel circa eos, non vident, nisi quae sancta sunt, et pudica, et honesta, et bonae famae, et quaecunque ordinem et professionem deceant; toties qui haec fastidiunt, et inviti aspiciunt, dicunt: »Nihil respiciunt oculi nostri, nisi man.« Sic autem dicunt fastidiosi, »nihil respiciunt oculi nostri, nisi man,« sicut justus aggratulando dicit: [Col. 0761D] »Testimonium Jesu Christi, quaecunque vidi (Apoc. I).« Et illud de sponsa: »Quid videbis in Sunamite, nisi choros castrorum?« (Cant. VII.) Quale fuerit man, ostendit, dicens: »Erat autem man quasi semen coriandri, coloris bdellii.« Hoc in Exodo dixerat, excepto, quod ibi colorem album expressit, et nomen bdellii non posuit. Bdellium autem, ut aiunt, arbor est aromatica. Quod circuibat populus colligens manna, significat devotionem fidelium, qui praedicata de Christo mente perlustrant, ut spiritualem refectionem percipiant. Manna autem mola frangebatur, quia verbum Dei inter duo testamenta, vel inter litteram et spiritum, id est spiritualem intelligentiam, et litterae expositionem dum discutitur, [Col. 0762A] molitur, et comminuitur, ut subtilius intelligatur. Aliter:

Mens sua volubilitate multa circuiens et perlustrans, quae pro fide vel contra fidem cogitari possunt, quasi superior mola in circuitu volvitur; cui, dum substat inconcussae fidei firmitas, verbum fidei minutim frangitur, et subtilius percipitur. Utraque enim mola in mente invenitur: altera in constantia fidei, vel boni propositi; altera in perlustratione, hoc est consideratione eorum, quae credenda sunt, vel facienda. Vel altera in voluntate, quae subjacet rationi obediendo, altera in judicio rationis, quae circuit quaerendo, et comminuit discernendo. Vel altera in timore, altera in spe. In his enim verbum Dei comminuitur, ut nec minutissimum mandatum [Col. 0762B] contemnatur, nec unum iota vel unus apex negligatur. Terebatur manna in mortario. Mortarium cor nostrum est, ubi verbum Dei, quasi pilo tunditur. Apud Salomonem ostenditur a stulto non auferri stultitiam suam, etsi in pila quasi ptisanas contundatur, id est in stultitia vel conscientia sua conturbetur, pilo durae increpationis desuper feriente. Sic enim scriptum est: »Si contuderis stultum in pila, quasi ptisanas, feriente desuper pilo, non auferetur ab eo stultitia ejus (Prov. XXVII).« Sicut autem stultus contunditur ab his, qui oderunt stultitiam, sic verbum Dei contunditur ab his, qui oderunt sapientiam, vel pilo contradictionis, vel persecutionis. Alii enim linguis, alii gladiis, alii malorum operum exemplis, verbum Dei persequendo atterunt, [Col. 0762C] et particulatim comminuunt. Exercitatione enim contradictionis et persecutionis verbum Dei semper subtilius investigatur, et subtilius comprehenditur. Multa siquidem fidei mysteria nobis patefacta sunt, quae adhuc clausa permansissent, nisi fides tot sibi adversantes pertulisset. Pilo itaque, in mortario manna teritur, cum adversariorum tunsione verbum Dei in corde discretivus et subtilius cogitatur. Et si forte adversarii desint, a quibus verbum Dei impugnetur, exercitatione tamen Christianae discipliane, qua quisque sibi adversari debet, quasi pilo, verbum Dei in corde teritur; quod usu disciplinae semper subtilius discernitur. Dum haec verba discutimus, quid nisi manna vel mola frangimus, [Col. 0762D] vel pila terimus? Sed quantumcunque discutimus, quantumcunque studiosa meditatione hoc quasi semen coriandri comminuimus; poterit tamen adhuc magis comminui, et partibilius frangi, vel atteri. Quia participatione semper in augmentum proficit, et comminutum crescit. Frangitur autem vel teritur manna duobus modis: vel cum diligenter discutitur verbum Dei ut subtilius intelligatur, vel, cum a nobis proficiendi studio id agitur, ut districtius custodiatur. Inter manna frangere, et manna terere sic distingui potest, ut ad primum pertineant quae difficiliora sunt, vel intellectu vel facto; ad alterum vero, quae alterutro modo faciliora sunt. Terebat populus in mortario manna, coquens in olla. Est olla tribulationis de qua Jeremias dicit: [Col. 0763A] »Ollam succensam ecce video (Jerem. I).« In olla autem tribulationis, per ignem passionis aut charitatis manna coquitur, quando ad bonum quod in nobis est, inter mala quae patimur, magis magisque solidamur. Quod tunc quidem fit, cum Deus inter flagella magis diligitur, et propter Deum is etiam qui nos prosequitur. Torta autem, vel per diminutionem tortula, a torquendo dici videtur. Sive autem generaliter panis sic dicatur, pro eo quod torquendo formatur, et formando torquetur, sicut formella casei a formando generaliter dicitur, sive aliqua species panis ab aliqua arte torquendi sic appelletur: credendum est non frustra hoc loco tortulas nominari, nec sine causa accipiendum est quod Scriptura tam diligenter dicere curavit, [Col. 0763B] manna frangi et teri, et ex fracto et trito tortulas fieri. Forte hoc ipsum verbum, quod nunc tractamus; quia verbum Dei est, et ideo manna, si digne frangi et teri possit, poterunt ex eo tortulae formari, ut hoc quod scriptum est, ad aedificationem fidei et charitatis valeat intorqueri. Si enim dilectio, per quam fides operatur, plenitudo legis est (Rom. XIII): et si in uno mandato charitatis tota lex pendet et prophetae (Matth. XXII); cur non liceat ad aedificationem charitatis vel fidei, omnia convertere quae salubriter scripta sunt; cum propter charitatem omnia scripta sint, propter quam et omnia sunt facta? Cum ergo legis verbum Dei pro testimonio fidei, vel aedificatione charitatis, ad aliud [Col. 0763C] assumptum, et quasi usurpatum, quam ab initio positum esse videatur, memento quod populus Dei ex manna trito tortulas faciebat. Licet ergo historicum et litteralem et simplicem sensum gratia fidei vel charitatis in mysticum intellectum et spiritualem sensum convertere, et ex his quae scripta et facta sunt ubicunque, salubriter facienda cogitare. Sed et expedit, de verbis Dei ubicunque et qualitercunque positis consilia salutis nostris temporibus, necessitatibus, infirmitatibus et moribus formare, salva semper charitate, qua Deus immobiliter diligendus est, cui omnis Scriptura servit. Pro qua charitate servanda multiformiter et multipliciter inter innumerabilia tentationum discrimina, dispensare oportet; ita ut saepenumero pro justitia quasi contra [Col. 0763D] justitiam nonnulla attentare necessitas imperiosa compellat. Pro hac servanda saepe rigor justitiae inflectendus est in temperamentum misericordiae: saepe quod indultum est intuitu misericordiae reduci oportet in severitatem disciplinae; saepe tolerandum est minus malum, ut quod gravius est evitetur flagitium. Propter quod Moyses attendens duritiam cordis Judaeorum, permisit dari libellum repudii, ne committeretur crimen homicidii. Saepe nobis perdenda est gratia proximi, ne nobis pereat gratia Dei. Saepe, cum contraria jubent Christus, et qui vices Christi agere creditur, praeceptum Christi dicentis: »Qui vos spernit, me spernit (Luc. X),« ea moderatione dispensandum est, ut quasi contra obedientiam Deo obediatur. Saepe, cum illicita fiunt aut [Col. 0764A] promissa, aut juramenta, verbum Dei de eligenda veritate ad eam intelligentiam intorquendum est, ne pro reverentia veritatis praesumatur opus iniquitatis. Consultius enim est, in tali necessitate errorem poenitentia revocari, quam Dei statuta convelli, debitaque reverentia fraudari. Sicut autem admittenda est dispensatio, cum utrinque periculum instat, in electione minoris mali, sic praeceptum Dei vel consilium pro humana infirmitate nonnunquam inflectere oportet, ad electionem inferioris boni. Hinc Paulus, cum propensior servitus justitiae debeatur a bonis, quam iniquitati soleat exhiberi a malis, humanae infirmitati se condescendere ostendens, dicit: »Humanum dico propter infirmitatem carnis vestrae. Sicut enim exhibuistis membra vestra [Col. 0764B] servire immunditiae et iniquitati ad iniquitatem; ita nunc exhibete membra vestra servire justitiae in sanctificationem (Rom. VI).« Quo in loco non invitat ad id quod perfectum est, sed consilium intorquet ad id quod nostrae infirmitati accommodum est. Similiter cum quodam loco sic dicat: »Dico autem non nuptis, et viduis: bonum est eis, si sic permaneant,« etc. (I Cor. VII); ad Timotheum scribens consilium inflectit dicens: »Volo autem juniores nubere (I Tim. V).« Omnis autem justitia bonorum in praesenti quasi quaedam inflexio est a summa perfectione, summaque directione, et si fideliter appendatur, invenitur minus habens. Ipsaque justitia perfectorum magis conatus quidam et cursus est ad [Col. 0764C] finem consummationis, quam apprehensio perfectionis. Quantumcunque enim quis profecerit, et currendo processerit; adhuc tamen justitia ante eum ambulabit, nondum plene apprehensa; sed qui continens est justitiae, tandem apprehendet illam. Hoc Paulus in se ostendens, dicit: »Non quod jam acceperim, aut jam perfectus sim; sequor autem, si quomodo comprehendam, in quo et comprehensus sum a Christo Jesu (Philip. III).« Vita itaque nostra sic disponenda est et sic dirigenda, ut, cum non sit nobis liberum statim apprehendere quod perfectum est, praecepta Dei inflectamus ab eo quod supra vires est, ad id quod nobis possibile est. Inflectamus dico, non ea mutando, sed eis accedendo et pro viribus observando. Licet enim non sufficiamus [Col. 0764D] omnes cogitationes nostras, et affectiones, et intentiones, tam caste et pure, quam dignum et justum est, in Deum dirigere, ut eum toto corde, tota anima, tota mente diligamus; consultius tamen est pro modulo infirmitatis nostrae diligere, quam omnino non diligere. Et si non possumus puras orationes, quales desideramus, Deo offerre; melius tamen est, ut datur, et ut possumus, orare, quam omnino non orare. Ergo, cum nobis injunguntur, quae perfecta sunt, ne nihil faciamus, quia totum non possumus, inflectenda sunt ad id quod possumus, ut aliquo modo excusati inveniamur in eo quod debemus, et non possumus, juxta vocem Domini de muliere sibi obsequente, dicentis: »Quod habuit haec fecit (Marc XIV).« Omnia itaque consilia in verbis Dei [Col. 0765A] nobis praescripta sic intelligenda sunt et sic accipienda, ut in occasionem nostrae supernaeque salutis, convertantur, prout ratio causarum dictaverit; quibus aut necessitati cedere, aut infirmitati aliquid indulgentius concedere oportuerit. In omnibus autem, quae circa alios disponimus, quamvis districtius interdum agendum sit: misericordiam cogitare debemus ut et ipsi misericordiam a Deo consequamur. Sic enim tortulae ex manna factae erunt saporis quasi panis oleati. Postquam autem ostendit Scriptura quomodo manna frangerent, tererent, et tortulas facientes coquerent, curavit adjicere quod cum rore manna descenderet. Verbum Dei cum perfundit, ros est; cum reficit, manna est. Cum praedicatur, perfundit; cum digne suscipitur et custoditur, [Col. 0765B] reficit. Manna ergo descendit cum rore; quia verbum Dei in corda fidelium pervenit ex prophetarum et apostolorum praedicatione. Hinc Apostolus ait: »Quomodo credent ei quem non audierunt?« etc. (Rom. X.) Et post pauca: »Ergo fides ex auditu, auditus autem per verbum Dei (ibid.).« Verbum ergo in corde, manna est; verbum in ore, ros est; nihilominus tamen et manna est. Nocte descendit ros, sicut scriptum est: »Cum quietum silentium continerent omnia, et nox in suo cursu medium iter haberet, omnipotens sermo tuus exsiliens de coelo, a regalibus sedibus venit (Sap. XVIII).«



Item de libro Numerorum: Taedere coepit itineris (Num. XI).

Multi divinis mancipati obsequiis, et arctiorem [Col. 0765C] vitam professi, tandem laboriosae disciplinae pertaesi, quae nonnisi fine vitae finienda est, contra Moysen, hoc est contra ipsum Deum legislatorem, vel contra ipsius legem, quasi supra modum insuavem murmurant, et in solitudine non habentes panem absconditum, qui suavior est, et aquas furtivas, quae dulciores sunt, dicunt: »Deest panis, non sunt aquae.« Manna coeleste supra modum fastidientes adjiciunt, dicentes: »Anima nostra jam nauseat super cibo isto levissimo.« Isti quippe post novitium fervorem inchoatae conversionis tepidi facti, deteriores sunt quam frigidi; quos et Dominus ex ore suo evomit, quia prius sibi quasi incorporatos, post ad vomitum suum justo judicio suo redire permittit; unde et [Col. 0765D] dicit: »Utinam esses calidus vel frigidus, nunc autem quia tepidus es, incipiam te evomere ex ore meo (Apoc. III).« Cibum autem illum levissimum dicebant fastidiosi, vel quia sine aliquo suo labore a Deo eis praeparabatur, vel quia nullo pretio comparabatur, vel quia prae nimia abundantia minus illis sapiebat, ideoque contemnebatur. Sic et verbum Dei nonnunquam ex facilitate intelligendi, et ex desiderio ciborum Aegypti fastidiosis animis vilescit, et in taedium vertitur. Nec sufficit eis panis vitae et intellectus, et aqua sapientiae salutaris, quin mussitantes, dicant: »Deest panis, non sunt aquae.« In Deuteronomio: Dedit tibi cibum, etc. (Deut. VIII).

Audi nunc, o Judaee, et intellige ex lege tua; si ei credere placet, diligenter disce, quid sit manna. [Col. 0766A] Ne dicas amplius: »Quid est hoc?« Ignorabas tu, et patres tui, infideles quidem sicut tu, et ideo patres tui, hunc cibum non intelligens, quid esset, et ad quid tibi datus esset, scrutare Scripturas, in quibus te putas habere vitam, scrutare legem, in qua confidis? Ecce ipsa tibi non involute, non obscure, sed manifeste et aperte ostendit tibi quid sit verum manna, et ad quid Deus tibi dederit cibum manna? Non ob aliud, quam ob id, quod hic scriptum est, quod litteris tuis insertum est, quod auribus tuis saepe inculcatum est, quod oculis tuis ingestum est, »ut ostenderet, inquit, tibi, quod non in solo pane vivit homo, sed in omni verbo quod egrederetur ex ore Domini.« Frustra tibi manna datum est, si nondum vides ostensionem quae tibi in manna data [Col. 0766B] est. Ad ostensionem datum est, aliquid ostendit. Vivit quidem homo, secundum hanc corporalem vitam, de pane corporali, id est cibo corporali, ad quem pertinet corporale manna. Nam, teste Scriptura, de manna panes fiebant, sed secundum spiritualem vitam non vivit in hoc pane, ad quem pertinet corporale manna, sed in omni verbo Dei, quod ostensum est in manna. Quomodo enim ostenditur hominem vivere in verbo Dei, per manna, nisi et ipsum verbum ostenditur tibi per manna? Sed frustra tibi ostenditur, quod detrectas credere, quod non potes videre, sicut de te per Isaiam dicitur: »Quis caecus, nisi servus meus; et quis surdus, nisi ad quem nuntios meos misi? (Isa. XLII.)« Nobis [Col. 0766C] autem ostendit Deus, quod abscondit ab oculis tuis, abscondens faciem suam a domo Jacob, verum manna esse, quod egreditur ex ore Dei, Christum scilicet Dei virtutem, et Dei sapientiam, qui apud Salomonem dicit: »Ego ex ore Altissimi prodii (Eccli. XXXIV).« Hoc est verbum quod dixit Deus, »et facta sunt; mandavit, et creata sunt (Psal. CXLVIII)« universa, hoc est verbum, quod testificatum est a lege et prophetis; et quoniam prophetae, in quibus locutus est Deus, os Dei dicuntur, omne verbum quo praedicatur hoc verbum a prophetis, ex ore Dei egreditur, ut in eo vivat homo. Verbum egrediens ex ore Dei, tribus modis dicitur. Verbum in Patre, a Patre genitum, Patrique coaeternum, verbum in ore praedicantis, verbum in corde credentis. Verbum in corde [Col. 0766D] credentis fides est vel charitas, vel quaecunque virtus animae, quae dici potest insitum verbum. Verbum autem fidei occulto susurrio loquitur Deus in corde, sicut scriptum est: »Beatus es, Simon Barjona, quia caro et sanguis non revelavit tibi, sed Pater meus (Matth. XVI).« Omne autem verbum quod egreditur ex ore Dei in manna ostensum. Nam Christus manna est, et verbum praedicationis manna est, intimum verbum quod loquitur in corde Deus manna est, et utrumque istorum in Christo manna est, et in utroque Christus manna.



Ex libro Josue: Defecit manna postquam, etc. (Josue. V.)

Filii Israel exeuntes de deserto et ascendentes de Jordane, decimo die primi mensis castrametati [Col. 0767A] sunt in Gaigal, ibique secunda circumcisione purgati fecerunt phase quarto decimo die mensis ad vesperam in campestribus Jericho, et comederunt de frugibus terrae die altero azymos panes et polentam ejusdem anni; et tunc defecit manna. Manna verbum Dei est in lege et in Evangelio. Manna autem divini verbi secundum figuralia legis tunc defecit, quando Christus luna quarta decima ad vesperam cum discipulis suis verum pascha celebravit, et fructum terrae promissionis comedendum dedit. Per fruges enim terrae significari potest ipse Christus, de quo scriptum est: »Terra nostra dabit fructum suum (Psal. XLIV),« vel fruges justitiae et perfectionis evangelicae: qua incipiente, cessavit manna secundum justitiam quae erat ex operibus legis. Recte [Col. 0767B] ergo phase et esus frugum terrae manna finivit; quia mors Christi et lex Evangelii figuralibus legis terminum ponunt.



Ex libro Sapientiae: Angelorum esca nutriri jussisti populum tuum, etc. (Sap. XVI).

In Exodo scriptum est de manna, quod gustus ejus esset quasi similae cum melle (Exod. XVI); in libro Numerorum scriptum est, quod esset saporis quasi panis oleati (Num. XI); hic vero dicitur, quod omne delectamentum in se haberet, et omnis saporis suavitatem; et quod deserviens uniuscujusque voluntati, ad quod quisque volebat convertebatur. Pro tanta varietate dubitari potest de sapore mannae. Si vero unicuique sapiebat secundum suam voluntatem [Col. 0767C] quomodo ostenditur certum habere saporem quasi similae cum melle, vel quasi panis oleati; vel quid necesse fuit ut manna fastidirent, et pepones, et cucumeres, et cepe, et allia desiderarent, si omnium sapor in manna eis repraesentabatur? Sed dici potest, quod manna proprie et naturaliter saporem habebat sicut similae cum melle, et ex parte quasi panis oleati, sicut solet unum condimentum ex diversis speciebus confectum diversos simul sapores repraesentare; vel quod non coctum haberet saporem quasi similae cum melle, coctum vero quasi panis oleati. Hunc siquidem commemorat Scriptura, ubi de manna cocto mentionem facit: quibus autem isti duo sapores non sufficiebant, alterutro duorum modorum, sive misti scilicet, sive divisi, manna, sicut [Col. 0767D] ex hac Scriptura videtur, quemcunque alium saporem, juxta desiderium suum, referebat. Et sicut illi qui in mellito poculo dulcedinem mellis sentiunt, possunt tamen mellis suavitatem, sicut est in favo plenius gustandam desiderare, sic illi poterant pepones et cucumeres, cepe et allia desiderare, quamvis omnium horum sapores in manna experti, forte omnino, sicut in propriis speciebus sentire consueverant, vel identitatis fastidio victi, sicut est humana curiositas varietate semper gaudere, poterant sapores in manna gustatos in aliis quoque rebus levitatis causa gustatos affectare, sicut solent vini amatores ejusdem vini saporem in altero scypho post alterum levitatis vel curiositatis suae vitio attentare. Sic videtur manna certos habere sapores, [Col. 0768A] quos Scriptura determinat, et tamen multipliciter sapere, secundum varia desideria, sed ut multipliciter saperet non in illo esse, sed in illis, quibus varie sapiebat. Hanc opinionem juvare potest, quod unus idemque fructus, sicut usu probamus, diversis modis aliis et aliis sapit, dum unus contendit eum esse minus dulcem, alius magis dulcem, alius nec dulcem. Cui simile est, si tamen vera est opinio, quod sermo unus per apostolos in quacunque lingua pronuntiatus, in auribus audientium varie sonabat, ad uniuscujusque intelligentiam, juxta propriam ipsius linguam. Verumtamen huic opinioni obsistere videtur, quod Scriptura dicit: »Ad quod quisque volebat, convertebatur (Sap. VI),« ut causam varietatis in ipso manna ponere videatur. Nisi [Col. 0768B] forte sic dictum sit, »convertebatur,« quod ita gustantibus videbatur.

Quoniam autem quod incertum est variis opinionibus solet esse obnoxium, sufficere nobis debet in re ambigua modum cogitare, quo potuit esse possibile, quod Scriptura dicit, ne fides Scripturae de aliqua conjectura impossibilitatis in corde nostro vacillet. Possumus adhuc aliter dicere, quod videlicet manna eam gratiam saporis haberet, quae posset quamcunque saporis suavitatem vel vincere, vel aequare, omnique desiderio quidquid in cibis desideraretur satisfacere. Hoc si verum est, convertebatur manna ad quod quisque volebat, non desiderati saporis repraesentatione, sed pari vel potiori recompensatione, [Col. 0768C] sicut sitim aquae tam aquae quam vini potio refrigerare potest; altera juxta votum, altera supra votum. Spirituale autem manna, cui nihil deest in ulla saporis gratia, tanto dulcius et suavius sapit, quanto plenius omne desiderium vincit. Deus qui bonitas est, cujus substantia charitas est, cujus essentia benignitas est, volens substantiam suam ostendere quam dulcis naturae est, et dulcedinem suam quam habebat in filios, quam suavissimae benignitatis est propter nimiam charitatem, qua nos dilexit, Filium suum panem angelorum in mundum, misit: »Sic enim Deus dilexit mundum, ut unigenitum suum daret (Joan. III).« Hoc est verum manna, quod pluit Dominus ad manducandum. »Etenim coeli distillaverunt a facie Dei Sinai (Psal. [Col. 0768D] LXVII).« Haec est pluvia voluntaria, quam segregavit Deus haereditati suae: Hoc est quod paravit in dulcedine sua pauperi Deus. Christus autem pro omnibus descendens, et omnibus condescendens, ineffabili gratia suavitatis omnes ad se allicit, neminem abjicit, omnes ad poenitentiam recipit, omnibus se excipientibus suavissime sapit, omnibus piis desideriis solus ipse sufficit et satisfacit; et habens in se omne delectamentum et condimentum, et omnis saporis suavitatem, aliis et aliis aliter et aliter se contemperat, juxta cujusque desiderium, appetitum et affectum. Sunt enim justitiae Domini rectae, laetificantes corda (Psal. XVIII), tam multae quidem, quam multae sunt viae in Christo ad Christum. Hoc cuique sapit, secundum quod elegit et diligit. Sunt [Col. 0769A] diversi ordines et mores justorum, diversae professiones et conversationes, diversa vota et studia; et his omnibus se indulget benignitas Christi, qui suavis est universis, omnibus se impertiens, et singulis sui saporis condimenta dispertiens. Aliter enim sapit poenitenti et incipienti, aliter proficienti et aliter pervenienti; aliter in vita activa, aliter in contemplativa; aliter utenti hoc mundo, aliter non utenti; aliter caelibi, aliter conjugato; aliter abstinenti qui sapit inter diem et diem, aliter ei qui sapit omnem diem. Dulce sapit manna, cum necessitates relevat, cum infirmitates curat, cum tentationes mitigat, cum conatus adjuvat, et spem confortat. Dulcis Jesus, et dulce nomen ejus, et memoriale ejus in desiderio animae. Dulcis est, cum vota suscipit, [Col. 0769B] cum singultus reprimit, cum suspiria finit, cum lacrymas abstergit. Dulcis in puritate vitae, dulcis in pace conscientiae, dulcis in spe visionis suae. Dulcis in oratione, dulcis in sermone, dulcis in lectione, dulcis in contemplatione, dulcis in compunctione, et in cordis jubilatione. Dulcis in ore, dulcis in corde, dulcis in amore: amor ipse dulcedinis, et dulcedo amoris. Cujus inaestimabilis suavitas prima est in donis, summa in deliciis: qui gustaverunt adhuc esurient, et qui esurient, saturabuntur, et satiati semper memoriam abundantiae suavitatis ejus eructabunt.



Rursus de Epistola prima ad Corinthios: Convenientibus vobis in unum, etc. (I Cor. XI).

[Col. 0769C] Post doctrinam eorum quae spectant ad honestatem, consequenter agit de his, quae necessaria sunt ad salutem, hoc est de sacramento altaris, in quo Corinthii maxime errabant. Conveniebant enim in Ecclesia ad manducandum et bibendum, et postmodum saturati et inebriati corpori Christi et sanguini communicabant. In quo reprehenduntur in duobus: tum quia pauperes ad coenam suam non vocabant; tum quia pransi et non jejuni tanto sacramento communicabant. Christus revera post coenam corpus suum et sanguinem discipulis dedit, sicut beatus Augustinus dicit, quo vehementius commendaret, volens hoc ultimum memoriae eorum tenacius infigere. Vel sicut alibi habetur, celebrato cum discipulis pascha more Judaeorum, novum pascha inchoavit, [Col. 0769D] donans corpus suum et sanguinem discipulis in sacramento panis et vini; significans illud pascha de caetero non esse tenendum, instituens et praecipiens illud, quod in fine fecit ad retinendum. »Jam non est Dominicam coenam manducare (ibid.)« hoc est, non convenitis, tanquam ad Dominicam coenam manducandum, sed tanquam ad vestram, qui nil pauperibus erogatis. Quod probat: »Unusquisque enim suam coenam praesumit.« Vel aliter: Convenientibus vobis jam non est, id est non licet, Dominicam coenam manducare; hoc est corpori et sanguini Domini communicare. Et quare illis jam non licet, subdit, quia unusquisque coenam suam praesumit, id est sumit ante coenam Dominicam, et ita pransi sumitis Dominicam coenam: quod jam non [Col. 0770A] licet, sed solum jejunis. Et secundum hanc lectionem manifestam habemus hic ab Apostolo auctoritatem quod nonnisi jejuni debemus hoc sacramentum accipere. Alibi autem in toto Apostolo ita manifeste non habetur: »Quoniam Dominus Jesus.« Quia circa hoc sacramentum salus nostra consistit, et eo nullum est in Ecclesia majus, praeter serien apostolicam quaedam hic quaeri solent, quae, quia fidei necessaria sunt, praetermitti non debent.

Notandum tamen primo et sane intelligendum, quia in fine cujusdam glossae super hunc locum habetur, quia »caro Christi pro salute corporis, sanguis pro anima nostra.« Nonne utrumque, hoc est caro Christi et sanguis, utrumque in nobis operatur, hoc est salutem animae et corporis? quare ergo dividit, [Col. 0770B] quasi non utrumque utriusque salutis sit effectivum? Alibi dicit Apostolus: »Christus mortuus est propter delicta nostra, et resurrexit propter justificationem nostram (Rom. V);« tamen et mors Christi utrumque operatur in nobis, scilicet peccatorum remissionem, et nostram justificationem, et resurrectio utrumque. Consimiliter dictum est quod caro Christi salutem corporis, et animae salutem operatur sanguis; licet utrumque utriusque salutem operetur in nobis. Caro enim magis proprie ad corpus, sanguis vero ad animam referri solet; quia sedes animae in sanguine est. Amplius autem, quia caro sumitur in specie panis, qui est cibus corporis et substentatio; sanguis vero in specie vini quod [Col. 0770C] generat laetitiam mentis. Panis enim cor hominis confirmat, et vinum laetificat; sub utraque specie sumitur totus Christus. Si autem sub altera tantum sumeretur, ab alterius tantum, id est animae vel corporis salutem valere significaretur. Sed quaeritur, quare sacramentum in hac specie panis et vini potius celebretur, quam aliarum rerum. Ideo, quia ipse auctor et dator hujus sacramenti sub his speciebus illud consecravit et dedit; et ideo in specie panis de frumento, quia ipse se granum frumenti nominavit quod caeteris granis dignius est et utilius. Sunt autem tria circa hoc sacramentum attendenda; significantia tantum, significata et significantia, et significata tantum. Significantia tantum, species visibiles: quae sacramenta dicuntur, [Col. 0770D] juxta illud: »Sacramentum est visibile signum invisibilis gratiae Dei.« Significata et significantia sunt ipsum corpus et sanguis Christi. Corpus enim Christi per speciem panis ibi designatur, sanguis vero per speciem vini. Item corpus Christi, quod ibi sumitur, corpus significat Ecclesiae, sanguis vero charitatem, sumpta proprietate significandi a natura specierum visibilium, in quibus sumuntur, quemmadmodum in hac Epistola dictum est. Significata tantum sunt corpus Christi, quod est Ecclesia, et charitas, per quam unitur capiti suo, quod est Christus, et in qua tanquam in sanguine vita est hujus corporis.

Item quaeritur utrum substantia panis transeat in corpus Christi, et substantia vini in sanguinem, [Col. 0771A] quod omnino credendum est. Si ergo substantia illa panis materialis per sacerdotalem benedictionem transit in verum corpus Christi, et vinum in sanguinem, substantia panis erit corpus Christi; ergo aliqua substantia quae non est nata de Virgine erit corpus Christi. Non est verum. Sicut substantia humana est Deus, non tamen aliqua substantia, quae non sit ab aeterno, est Deus, vel, aliquid, quod non sit ab aeterno. De accidentibus illis quae post consecrationem videntur et sentiuntur, in quo subjecto remaneant, solet quaeri. Et sunt, qui dicant, illa in aere fundari; sunt qui in oculis intuentium, sunt qui sine subjecto illa manere credant: quod verisimilius videtur, licet contra naturam eorum hoc es e videatur. Non enim quaerendus est hic ordo naturae, [Col. 0771B] ubi supra naturam est, quod totum agitur. De fractione etiam quaeri solet, cujus rei sit, id est quid ibi frangatur, et quid partes illae significent fractionis. Dicunt quidam, solum sacramentum ibi frangi, eo quod corpus Christi impassibile sit, et nullam recipiat fractionem, nullam partium divisionem. Sed quomodo vera tunc erit illa confessio Berengarii, quae Romae coram papa, praesentibus 113 episcopis, facta est, et scripta? Confessus etenim panem et vinum, quae in altari ponuntur, post consecrationem non solum sacramentum, sed etiam verum corpus et sanguinem Christi esse, et sensualiter non solum sacramentum, sed in veritate manibus sacerdotum tractari et frangi, et fidelium dentibus atteri. Ecce dicit, quia corpus Christi frangitur in veritate, [Col. 0771C] fidelium dentibus atteritur. Eadem ratione ibidem in veritate videtur non solum oculis cordis, sed corporis. Error Berengarii fuit, quod post consecrationem panis, panis remanebat et solum sacramentum corporis Christi, non verum corpus ejus ibi erat. Sua vero confessione, fidei expressit veritatem, dicens, non solum sacramentum fractioni illi subesse, quod prius crediderat, sed corpus Christi in veritate. Corpus enim Christi in veritate est, quod videtur, quod frangitur, et fidelium dentibus atteritur. Sed quomodo, inquis, impassibile frangitur, quomodo indivisibile dividitur? Respondemus Quomodo Deus mori potuit, si immortalis fuit, quomodo comprehendi, si incomprehensibilis? Secundum [Col. 0771D] aliud et aliud dicis et tamen unus et idem. Sic unum et idem corpus impassibile, et tamen frangitur; sed secundum aliud et aliud, utrumque tamen in veritate, quod secundum se et in se impassibile est, in sacramento dividitur, in sacramento videtur, et dentibus fidelium atteritur. Haec tamen omnia in veritate, et in phantasmate nihil. Quod autem in tres dividitur portiones, est propter sacramentum corporis Christi, id est capitis et membrorum. Una enim duarum, quae extra calicem remanent, caput hujus corporis jam impassibile, jam glorificatum significat; altera membra illa corporis hujus, quae jam impassibilia, et jam glorificata, capiti suo in requie conjunguntur; tertia, quae sanguini admiscetur, illa membra corporis hujus figurat, quae nondum [Col. 0772A] mortem evaserunt; quae adhuc in laboribus hujus vitae detinentur.

Quaeritur autem de aqua, quare in hoc sacrificio apponatur, et utrum ut vinum in sanguinem convertatur. Non ideo apponitur, ut quorumdam fortassis habet opinio, quia pariter cum sanguine fluxit de latere Christi. Illa enim significavit aquam baptismatis, quod purificandi virtutem habet a sanguine Christi. Ideo tamen pariter sanguis et aqua, quia nec sine sanguine salus, nec sine baptismo. Aqua vero, quae in calice ponitur, ut dicunt, significat populum, qui per Christi passionem est redemptus. Unde si vinum tantum quis offeret, sanguis Christi incipit esse sine nobis. Si enim vinum tantum quis offerat sine aqua, simpliciter vel ignoranter, consecrat quidem, sed [Col. 0772B] poenitentiam agere debet. Quod autem aqua vertatur in sanguinem, nobis videtur. Si enim per vinum Judaicus populus designatur, quod plerumque fit, et per aquam gentiles, cum uterque sit de corpore Christi, utrumque in sanguinem, hoc est vinum et aqua, converti videtur. Quaeritur etiam utrum debeat concedi, quod Christus quotidie immoletur. De quo Augustinus: »Semel immolatus est in seipso Christus, et tamen quotidie immolatur in sacramento, vocaturque, ipsa carnis immolatio, quae sacerdotis manibus fit, Christi passio et mors, et crucifixio, non rei veritate, sed significati mysterio.« Immolatio haec non est occisionis, sed significationis, et repraesentationis. Quaeri praeterea solet utrum corpus Christi sumptum a nobis vadat in ventrem, aut aliquid [Col. 0772C] tale. Hujusmodi quaestionem utinam nemo faceret! eam tamen facienti S. Ambrosius respondet: »Non iste panis est, qui vadit in corpus, sed panis vitae est aeternae, qui animae nostrae substantiam fulcit. Si mucidum fiat, si a muribus corrodatur, vel aliquid minus honestum circa ipsum fiat, sacramentum tamen, etsi videatur, nihil tale contaminat. Ipsum enim nullius immunditiae sordes attengunt, etsi circa speciem sacramenti videantur accidere.«

Hic calix. Continens pro contento, calix pro sanguine, quia in calice sanguis. Calix in Scriptura pluribus modis accipitur. Aliquando per calicem sanguis Christi designatur, sicut hic, et in psalmo: »Calix meus inebrians quam praeclarus est! [Col. 0772D] (Psal. XXII.)« Aliquando ipsa mors Christi, et suorum, ut ibi: »Potestis bibere calicem, quem ego bibiturus sum?« (Matth. XX.) Quae ideo calix dicitur, quia ad mensuram est, ut ejus acerbitas sustinentis patientiam non excedat. Dicitur etiam calix poena malorum, ut ibi: »Pluet super peccatores laqueo: ignis sulphur et spiritus procellarum, pars calicis eorum (Psal. X),« quia eis ad mensuram sunt genera tormentorum.

Hic calix est novum testamentum, id est Novi Testamenti confirmatio; quia morte testatoris confirmatur. Quare hoc Testamentum Novum, et aliud Vetus dicatur? Dici potest, quod hoc ad similitudinem novi panni dicitur, qui colorem habet, et splendorem: [Col. 0773A] calorem charitatis et splendorem boni operis. Vetus Testamentum similitudinem tenet Veteris Testamenti in deformitate et frigiditate. Deformitatem procul dubio habent observantiae illae Veteris Testamenti, et sacrificiorum ritus. Habent et frigiditatem; quia timore fiunt et non amore.

Reus erit corporis et sanguinis Domini, hoc est, reatum Dominicae mortis incurret. Non enim minorem ei facit injuriam, qui in vase eum locat immundo, quam qui eum crucis affixit patibulo. Vel reus erit corporis, etc., quia beneficium mortis ejus, quantum in se est, evacuat, ut Christus frustra esse mortuus videatur: »Probet autem se,« interrogando conscientiam: cujus semper debet esse responsio, quia non est dignus ad tantum sacramentum [Col. 0773B] accedere. Sed interest, quomodo. Si enim eum conscientia de criminali accusat, et accipit, judicium sibi manducat et bibit. Si vero in mortali peccato se non invenit, quia sine quotidianis non est, poeniteat de ipsis, et communicet dicens cum illo centurione: »Domine, non sum dignus,« etc. (Matth. VIII.) Quid ergo? Nonne dignus est communicare? Non digne communicat? Alioqui judicium sibi manducat et bibit. Et, si dignus est, et dicit se indignum, mentitur, et ita fit indignus. Quomodo non est mentitus Apostolus, ubi ait: »Non sum dignus vocari apostolus (I Cor. XV),« et tamen dignus erat; nec iste, qui dicit se indignum communicare, et tamen dignus est. Excellentiam enim tanti sacramenti considerat et propria merita, quae tantae rei aequiparari [Col. 0773C] non possunt. Ex misericordia ergo Dei est, quod dignus est, qui parvum bonum ei reputat pro majori, qui fidem Abrahae ei reputavit pro justitia, ut ibi dictum est.

Notandum autem quod S. Augustinus duos manducandi Christum modos assignat: unum, quo manducant [Col. 0774A] eum boni et mali; alterum, quo tantum boni. Unum sacramentaliter, alterum spiritualiter. Unde et idem dicit: »Qui discordat a Christo, nec carnem Christi manducat, nec sanguinem bibit, etsi tantae rei sacramentum ad judicium quotidie accipit.« Haec verba, nisi cautum et catholicum habuerint interpretem, simplicitatem fidei facile decipient. Dictorum ergo intelligentia ex causis est assumenda dicendi. Ideo enim dicit eum qui a Christo discordat Christi carnem non manducare; quia per hanc manducationem Christo non incorporatur. Causam habet, sed effectum non sequitur. Non manducat quia ad utilitatem sibi non manducat. Sicut nec habere dicitur quis, quod ad utilitatem suam non habet. Ut ibi: »Ei autem qui non habet, et quod [Col. 0774B] habet, auferetur ab eo (Matth. XXV).«

Quod si nos judicaverimus. Quomodo homo se debeat judicare S. Augustinus in libro homiliarum, De poenitentia, his verbis ostendit, dicens: »Versetur ante oculos imago futuri judicii et ascendat homo adversus se tribunal mentis suae, et constituat se ante faciem suam atque, constituto in corde judicio, adsit accusatrix cogitatio, et testis conscientia, et carnifex timor. Inde quidam sanguis animi confitentis per lacrymas profluat. Postremo ab ipsa mente talis sententia proferatur, ut se indignum homo judicet participatione corporis et sanguinis Domini, ut qui separari a regno timet per ultimam sententiam, ad tempus per ecclesiasticam disciplinam a sacramento coelestis panis separetur. Indigne enim accipit, si [Col. 0774C] tunc accipit, cum deberet agere poenitentiam.« Sed hoc de publice poenitentibus, hoc est extra Ecclesiam agentibus, dictum esse videtur. Caeteri, nondum peracta poenitentia, communicare possunt et debent statutis temporibus.




ANNO DOMINI MCXC.
BONACURSUS EX HAERETICO CATHOLICUS




[Col. 0775]
VITA HAERETICORUM Quam patefecit Bonacursus, quondam haereticus, nunc autem Catholicus
(Spicil. ed. in-fol., t. I, p. 208



MANIFESTATIO HAERESIS CATHARORUM [(1) 2Kb] , QUAM FECIT BONACURSUS, QUI QUONDAM FUIT MAGISTER ILLORUM, MEDIOLANI, CORAM POPULO.
[Col. 0775A]

In nomine Domini nostri Jesu Christi.

Dominus noster Jesus Christus, qui Ecclesiam suam semper et ubique protegit et gubernat, atque fidem catholicam confirmat et conservat, errores illorum, qui Cathari vocantur, manifestare et aperire per suam sanctam misericordiam volens; quemdam episcopum doctorem, Bonacursum nomine, misericorditer gratia sancti Spiritus illuminavit, et ad sinum sanctae matris Ecclesiae per gratiam renovavit; unde immensas laudes Deo omnibusque sanctis referamus. Illorum quidem haeresis non solum formidabilis, verum etiam ad loquendum [Col. 0775B] seu ad audiendum nimis est terribilis atque exsecrabilis. Nam quidam illorum dicunt Deum creasse omnia elementa, alii dicunt illa elementa diabolum creasse; sententia tamen omnium est, illa elementa diabolum divisisse. Dicunt etiam eumdem diabolum Adam de limo terrae fecisse, et quemdam angelum lucis in eo summa vi inclusisse, de quo credunt dictum esse in Evangelio: »Homo quidam descendebat a Jerusalem in Jericho, etc. (Luc. X).« Evam dicunt fecisse, cum qua concubuit, [Col. 0776A] et inde natus est Cain, de sanguine cujus dicunt natos esse canes, ideoque tam fideles sunt hominibus. Conjunctio Adae cum Eva, ut dicunt, fuit pomum vetitum. Alium errorem inducunt, scilicet omnia quae facta sunt in aere, in mari et in terra, facta esse a diabolo, sicut homines, animata et inanimata. Ex filiabus Evae et daemonibus dicunt natos esse gigantes, qui cognoverunt per daemones patres suos diabolum omnia creasse. Unde diabolus dolens eos ista scire, dixit: »Poenitet me fecisse hominem (Gen. VI).« Unde quia Noe hoc ignoravit, a diluvio liberatus est, cui dicunt dictum esse a diabolo: »Ingredere in arcam (Gen. VII).« Enoc ab eodem translatum esse dicunt.

[Col. 0776B] Iterum asserunt, quaecunque sunt facta vel dicta Abrahae, Isaac et Jacob, a daemone dicta et facta esse. Dicunt etiam quod diabolus Moysi in rubo apparuit, et locutus est ei. Insuper miracula quae facta sunt in conspectu Pharaonis per Moysen; et quod filii Israel per mare Rubrum transierunt, et educti sunt in terram promissionis; et de locutione Dei ad ipsum, et de lege quam dedit illi Deus: omnia ista dicunt et credunt esse facta ab ipso diabolo [Col. 0777A] magistro eorum. De dictis sanctorum prophetarum dicunt quaedam esse revelata a Spiritu Dei, quaedam a spiritu maligno. Unde Apostolus: »Omnia probate; quod bonum est, tenete (I Thess. V).« David propter adulterium et homicidium damnant. Eliam in curru a diabolo delatum esse dicunt. De angelo a Deo Zachariae misso, angelum diaboli asserunt. Ipsum quoque Joannem, quo nemo major est, testante Domino, damnant: Quare? Quia Dominus dicit in Evangelio: »Qui minor est in regno coelorum, major est illo (Matth. II).« Et quia dubitavit de Christo, cum dixit: »Tu es qui venturus es, an alium exspectamus?« (Luc. VII.) Mariam matrem Domini nostri credunt natam fuisse . . . de Christo dicunt, quod non habuit animatum corpus, [Col. 0777B] non manducavit, neque bibit, sed nec aliqua secundum hominem fecit, sed videbatur ita. Dextrum latronem dicunt in inferno esse. Non credunt corpus Christi resurrexisse, nec in coelum assumptum fuisse, neque carnis resurrectionem, nec Christum descendisse in infernum. Non credunt Filium aequalem Patri, quia dixit: »Pater major me est (Joan. XIV).« Crucem dicunt characterem esse bestiae, quae in Apocalypsi esse legitur, et abominationem stantem in loco sancto. Beatum Sylvestrum dicunt Antichristum fuisse, de quo legitur in Epistolis: »Filius perditionis« est, »qui extollitur supra omne quod dicitur Deus (II Thess. II).« A tempore illo dicunt Ecclesiam esse perditam. Nullum credunt in conjugio salvari posse.

[Col. 0777C] Doctores autem damnant omnes; videlicet Ambrosium, Gregorium, Augustinum, Hieronymum, et alios universaliter damnant. Si quis manducaverit carnem, vel ova, seu caseum, vel aliquid bestialis naturae, quod damnationem sibi manducat. Per baptismum aquae Spiritum sanctum nullo modo credunt posse accipi; nec aliquam substantiam visibilem credunt ullo modo in corpus Christi posse converti. Credunt etiam, [quod] omnis qui jurat, damnabitur, et credunt nullum posse salvari, nisi quadam sua impositione manuum, quam baptismum appellant, et renovationem sancti Spiritus. Ipsum diabolum credunt esse solem, lunam dicunt esse Evam, et per singulos menses dicunt eos fornicari, [Col. 0777D] ut vir cum aliqua meretrice. Omnes stellas credunt esse daemones. Ad ultimum dicunt sine illis neminem posse salvari. Ecce talis est haeresis Catharorum, a qua Deus avertat universalitatem Catholicorum. Amen.



ADVERSUS HAERETICOS QUI CATHARI VOCANTUR.

Christus Dei Filius, Dominus et Redemptor noster, qui cum Patre et Spiritu sancto unus est Deus, venturi praescius erroris, hoc modo suos communit discipulos: »Videte,« inquit, »ne quis vos seducat; multi enim venient in nomine meo, dicentes: Ego sum Christus, et multos seducent (Matth. XXIV).« Ac paucis intermissis subjungit: »Et multi pseudoprophetae surgent, et seducent multos. Et quoniam abundavit iniquitas, refrigescet charitas [Col. 0778A] multorum (ibid.)« Et iterum: »Surgent, inquit, pseudochristi et pseudoprophetae, et dabunt signa magna et prodigia, ita ut in errorem inducantur, si fieri potest, etiam electi (ibid.).« Petrus etiam apostolus in Epistola II: »Fuerunt et pseudoprophetae in populo, sicut et in nobis erunt magistri mendaces, qui introducunt sectas perditionis, et eum qui emit eos, Deum esse negant; superinducentes sibi sectas perditionis, audaces, sibi placentes, qui sectas faciunt blasphemantes. Hi vero irrationabilia velut pecora sunt. Naturaliter in captionem et in perniciem in his quae ignorant, blasphemantes, in corruptione sua peribunt (II Petr. II).« Paulus quoque in Epistola III ad Timotheum: »Spiritus,« inquit, »manifeste dicit, quod in novissimis temporibus [Col. 0778B] discedent quidam a fide, attendentes spiritus erroris, et doctrinis daemoniorum in hypocrisi loquentium mendacium, etc. (I Tim. IV).«

Et quis tam parvi sensus est, qui non apertissime intelligat istud esse tempus, de quo prophetiae praedictae loquuntur? Nonne jam civitates, suburbia, villas et castella hujusmodi pseudoprophetis plena esse videmus? Qui verbi semen suis conculcantes pedibus, zizaniam sui erroris seminare non desistunt, atque sponsam Christi, sanctam videlicet Ecclesiam, pestifero veneno nimia importunitate corrumpere nituntur. Quapropter velocius surgentes non ultra differamus, sed gladio spiritus celeriter arrepto illis obviemus ac viriliter resistamus, et quam pestifera illorum sit doctrina, Scripturae sacrae [Col. 0778C] testimonio apertissime ostendamus. Ascendamus ex adverso et opponamus nos murum pro domo Israel contra inimicos crucis Christi, ne propheticae maledictioni subjacentes audiamus: »Maledictus qui prohibet gladium suum a sanguine (Jer. XLVIII).« Apprehendamus arma et scutum, et exsurgamus in adjutorium Domini. Effundamus gladio et expugnemus eos qui persequuntur et dispergere nituntur oves Domini, de illius adjutorio confidentes, qui dixit: »Dabo vobis os et sapientiam, cui non poterunt resistere et contradicere omnes adversarii vestri (Luc. XXI).« Prosternamus istos seductores, quos videmus quosdam errores suos Scripturarum testimonio perverso intellectu confirmare, quosdam [Col. 0778D] vero corrupti sensus magis daemonum instinctu fingere, quam Scripturarum auctoritate fulcire. Quod ergo Scripturae testimonio asserere nituntur, ejusdem testimonio omnino destruamus. Quod autem velut deliramenta conjicere videntur, tanquam sint indigna responsione, pedibus conculcemus.



CAP. I. Quod omnia, tam visibilia quam invisibilia, a Deo creata sunt omnipotente.

Joannes cap. I: »Omnia per ipsum facta sunt, et sine ipso factum est nihil.«: Item: »In mundo erat, et mundus per ipsum factus est, et mundus eum non cognovit (ibid.).« Paulus in Epistola ad Colossenses, cap. II: »Quia in ipso condita sunt universa in coelo et in terra, visibilia et invisibilia; sive throni, sive dominationes, sive potestates, sive [Col. 0779A] principatus, omnia per ipsum et in ipso creata sunt.« Ad Hebraeos, cap. I: »Et tu in principio, Domine, terram fundasti, et opera manuum tuarum sunt coeli; ipsi peribunt, tu autem in aeternum permanebis.« Item cap. III: »Omnis domus fabricatur ab aliquo; qui autem omnia creavit, Deus est.« In Actibus apostolorum: »Tu autem, Domine, fecisti coelum et terram, mare et omnia quae in eis sunt; da servis tuis cum fiducia loqui verbum tuum (Act. IV).« Item: »Quam domum aedificabitis mihi; aut quis locus requietionis meae? Nonne manus mea fecit haec omnia?« (Act. VII.) Item cap. XVII: »Paulus ego annuntio vobis Deum, qui fecit hunc mundum, et omnia quae in eo sunt; in quo vivimus et movemur et stamus.« In Apocalypsi: »Dignus es, Domine [Col. 0779B] Deus noster, accipere gloriam et honorem et virtutem, quia tu creasti omnia, et propter tuam voluntatem erant, et creata sunt (Apoc. IV).« Item: »Timete Dominum et date illi honorem, quia venit hora judicii ejus; et adorate eum qui fecit coelum et terram, et omnia quae in eis sunt, et fontes aquarum (Apoc. XIV).«



CAP. II. Quod omnipotens Deus Adam et Evam, atque omne genus hominum creavit.

Matthaeus cap. XIX: »Quod fecit ab initio, masculum et feminam fecit eos. Et dixit: Propter hoc relinquet homo patrem et matrem suam, et adhaerebit uxori suae,« etc. Marcus cap. X: »Ab initio creaturae masculum et feminam fecit eos Deus.« Lucas cap. III: »Et ipse (Jesus) erat incipiens quasi [Col. 0779C] annorum triginta, ut putabatur filius Joseph, qui fuit Eli,« usque, »qui fuit Adam, qui fuit Dei.« Item cap. XI: »Stulti, nonne qui quod deforis est, fecit, etiam id quod intus est, fecit?« Paulus in Epistola ad Galatas cap. I: »Cum autem complacuit ei qui me segregavit de utero matris meae,« etc. Matthaeus cap. V: »Diligite inimicos vestros, benefacite his qui oderunt vos, et orate pro persequentibus et calumniantibus vos, ut sitis filii Patris vestri qui in coelis est, qui solem suum oriri facit super bonos et malos, et pluit super justos et injustos.« In Actibus apostolorum cap. XIV: »Et quidem non sine testimonio nos relinquit, benefaciens, de coelo dans pluviam et tempora fructifera, [Col. 0779D] implens cibo, et laetitia corda nostra.«



CAP III. De lege Moysi servi Dei, quod ab omnipotenti Deo data sit.

Matthaeus cap. V: »Nolite putare quoniam veni solvere legem aut prophetas; non veni solvere legem, sed adimplere.« Item: »Omnia quaecunque vultis ut homines vobis faciant, et vos illis facite similiter. Hoc est enim lex et prophetae (Matth. VII).« Item cap. XIX: »Et ecce unus accedens, ait illi: Magister bone, quid boni faciam, ut habeam vitam aeternam? Qui dixit ei: Cur me interrogas de bono? unus est bonus Deus: si vis ingredi ad vitam, serva mandata. Dixit illi: Quae? Jesus autem dixit illi: Non homicidium facies; non adulterabis; non facies furtum; nec falsum testimonium [Col. 0780A] dices. Honora patrem tuum et matrem; et diliges proximum tuum, sicut teipsum.« Lucas cap. II: »Et postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino, sicut scriptum est in lege Domini.« Item cap. XVI: »Habent Moysen et prophetas, audiant illos. Si Moysen et prophetas non audierint, neque si quis ex mortuis surrexerit, credent.« Paulus in Epistola ad Rom. cap. VII: »Lex quidem sancta, et mandatum sanctum, et justum et bonum.« In Epistola ad Galatas cap. III: »Quid igitur, lex propter transgressionem posita est?« Item sequenti: »Ea lex paedagogus noster fuit in Christo (ibid.).«



CAP. IV. Joannes Baptista, Abraham, Isaac et Jacob, et Moyses sint electi et amici Dei.
[Col. 0780B]

Lucas cap. I: »Ait Angelus Domini: Ne timeas Zacharia; quoniam exaudita est deprecatio tua, et uxor tua Elisabeth pariet tibi filium, et vocabis nomen ejus Joannem, et erit tibi gaudium et exsultatio, et multi in nativitate ejus gaudebunt. Erit enim magnus coram Domino; vinum et siceram non bibet, et Spiritu sancto replebitur adhuc ex utero matris suae, et multos filiorum Israel convertet ad Dominum Deum ipsorum. Et ipse praecedet ante illum in spiritu et virtute Eliae,« etc. In Matthaeo Dominus dixit ad turbas de Joanne: »Quid existis videre? prophetam? Et etiam dico vobis, et plus quam prophetam. Hic est de quo scriptum est: »Ecce ego mitto Angelum meum ante faciem tuam, qui praeparabit [Col. 0780C] viam tuam ante te. Amen dico vobis, non surrexit inter natos mulierum major Joanne Baptista. Qui autem minor est in regno coelorum, major est illo (Matth. XI).« Item Lucas cap. XIII: »Cum videritis Abraham, Isaac et Jacob, et omnes prophetas in regno Dei, vos expelli foras. Et venient ab Oriente et Occidente, ab Aquilone et Austro, et accumbent in regno Dei. Ecce sunt novissimi qui erant primi, et sunt primi qui erant novissimi.« In Actibus apostolorum cap. III: »Deus Abraham, Deus Isaac et Deus Jacob, Deus patrum nostrorum glorificavit Filium suum Jesum.« Et infra: »Vos estis filii prophetarum et testamenti, quod disposuit Deus ad patres nostros, dicens ad Abraham: In semine [Col. 0780D] tuo benedicentur omnes familiae terrae (ibid.).« In Apocalysi cap. XV: »Et vidi tanquam mare vitreum mistum igne, et eos qui vicerunt bestiam, et magnitudinem ejus, et numerum nominis ejus, stantes supra mare vitreum, habentes citharas, et cantantes canticum Moysi servi Dei, et canticum Agni, dicentes: Magna et mirabilia opera tua, Domine Deus omnipotens.«



CAP. V. Quod conjugium a Deo sit institutum, et quod in eo possumus salvari.

Matthaeus cap. V, dictum est: »Qui dimiserit uxorem suam, det illi libellum repudii; ego autem dico vobis, quia omnis qui dimiserit uxorem suam, excepta fornicationis causa, facit eam moechari; et qui dimissam duxerit, adulter est.« Item cap. XIX: [Col. 0781A] »Et accesserunt ad eum Phaerisaei tentantes et dicentes: Si licet homini dimittere uxorem suam quacunque ex causa. Qui respondens ait: Non legistis quod qui fecit ab initio, masculum et feminam fecit eos. Et dixit: Propter hoc relinquet homo patrem et matrem suam, et adhaerebit uxori suae, et erunt duo in carne una. Itaque jam non sunt duo, sed una caro. Quos ergo conjunxit Deus, homo non separet. Dicunt illi: Quid ergo mandavit Moyses dare libellum repudii, et dimittere? Ait illis: Quoniam Moyses ad duritiam cordis vestri permisit vobis dimittere uxores vestras, ab initio autem non fuit sic. Dico autem vobis, quia quicunque dimiserit uxorem suam, nisi ob fornicationis causam, et aliam duxerit, moechatur; qui et dimissam,« [Col. 0781B] etc. Paulus in Epistola ad Corinthios prima cap. VII: »De quibus autem scripsistis mihi, bonum est homini mulierem non tangere; propter autem fornicationem unusquisque suam uxorem habeat, et unaquaeque virum habeat. Uxori vir debitum reddat, et uxor viro. Mulier sui corporis potestatem non habet, sed vir. Similiter autem et vir sui corporis potestatem non habet, sed mulier. Nolite fraudare invicem, nisi forte ex consensu ad tempus, ut vacetis orationi, et iterum revertimini in id ipsum, ne tentet vos Satanas propter incontinentiam vestram.« Item: »Alligatus es uxori? noli quaerere solutionem. Solutus es ab uxore? noli quaerere uxorem. Si autem acceperis uxorem, non peccasti. [Col. 0781C] Qui matrimonio jungit virginem suam, bene facit; et qui non jungit, melius facit. Mulier alligata est legi, quanto tempore vir ejus vivit. Quod si dormierit vir ejus, liberata est a lege viri; cui vult, nubat, tantum in Domino; beatior autem erit, si sic permanserit secundum meum consilium. Puto autem quod et ego spiritum Dei habeam (I Cor. VII).« Ad Timotheum cap. V: »Volo juniores nubere, filios procreare, matresfamilias esse, nullam occasionem dare adversario maledicti gratia (I Tim. V).«



CAP. VI. Quod Filius Dei veram carnem assumpsit, in qua dormivit, manducavit et bibit, etiam post resurrectionem.

Matthaeus cap. I: »Jacob genuit Joseph virum Mariae, de qua natus est Jesus qui vocatur Christus.« [Col. 0781D] Item cap. VIII: »Ipse vero dormiebat, et accesserunt et suscitaverunt.« Item cap. XI: »Venit Filius hominis manducans et bibens.« Lucas cap. XXIV: »Et quid turbati estis, et cogitationes ascendunt in corda vestra? Videte manus meas et pedes meos, quia ego sum; palpate et videte, quia spiritus carnem et ossa non habet, sicut me videtis habere. Et cum hoc dixisset, ostendit eis manus et pedes. Adhuc autem illis non credentibus et mirantibus prae gaudio dixit: Habetis hic aliquid quod manducetur? At illi obtulerunt ei partem piscis assi, et favum mellis. Et cum manducasset coram eis, sumens reliquias dedit eis.« Joannes cap. I: »Et Verbum caro factum est, et habitavit in nobis.« [Col. 0782A] In Epistola Joannis prima cap. IV: »Omnis spiritus qui confitetur Jesum Christum in carne venisse, ex Deo est; et omnis qui solvit Jesum, ex Deo non est, et hic Antichristus est, de quo audistis, quia venit, et nunc jam est in mundo.« In Apocalypsi cap. I: »Qui dilexit nos, et lavit nos a peccatis nostris in sanguine suo.«



CAP. VII. Quod panis qui in altare ponitur, et vinum convertatur post sanctificationem in corpus et sanguinem Domini, et quod nullus, nisi qui manducaverit, salvetur.

Matthaeus cap. XXVI: »Coenantibus discipulis, accepit Jesus panem, et benedixit, ac fregit, deditque discipulis suis, et ait: Accipite et comedite, hoc est corpus meum. Et accipiens calicem, gratias [Col. 0782B] egit, dedit eis dicens: Bibite ex hoc omnes, hic est enim sanguis meus novi testamenti, qui pro multis effundetur in remissionem peccatorum.« Ecce habes, o haeretice, quod panis et vinum post benedictionem convertuntur in corpus et sanguinem Domini. Nam quod ante benedictionem panis dicitur, post benedictionem corpus et sanguinem manifeste asserit; quod qui non manducaverit, vitam non habebit, qui vero manducaverit, vitam obtinebit. Unde Dominus in Evangelio secundum Joannem: »Amen amen dico vobis, nisi manducaveritis carnem Filii hominis, et biberitis ejus sanguinem, non habebitis vitam in vobis. Qui manducat meam carnem, et bibit meum sanguinem, habet vitam; [Col. 0782C] et ego resuscitabo eum in novissimo die. Caro enim mea verus est cibus, et sanguis meus vere est potus. Qui manducat meam carnem, et bibit meum sanguinem, in me manet, et ego in eo (Joan. VI).« Apostolus quoque in Epistola I ad Corinthios cap. X: »Calix benedictionis, cui benedicimus, nonne communicatio Domini est? Et panis quem frangimus, nonne participatio Christi est?« Et infra cap, XI: »Ego enim accepi a Domino quod et tradidi vobis, quoniam Dominus Jesus in qua nocte tradebatur, accepit panem, et gratias agens fregit, et dixit: Accipite et manducate, hoc est corpus meum quod pro vobis tradetur; hoc facite in meam commemorationem. Similiter et postquam coenavit, dicens: Hic est calix novi [Col. 0782D] testamenti in meo sanguine, hoc facite in meam commemorationem. Quotiescunque bibetis,« etc. usque: »Qui manducat et bibit indigne, judicium sibi manducat et bibit, non dijudicans corpus Domini.«



CAP. VIII. De resurrectione mortuorum in die novissimo.

Lucas cap. XX: »Filii hujus saeculi nubunt et tradunt ad nuptias; illi autem qui digni habentur saeculo illo ex resurrectione ex mortuis, neque nubent, neque ducent uxores, neque ultra mori poterunt; aequales enim angelis sunt, et filii sunt Dei, cum sint filii resurrectionis. Quod resurgent mortui, et Moyses ostendit secus rubum, sicut dixit: Deum Abraham et Deum Isaac et Deum Jacob; [Col. 0783A] Deus autem non est mortuorum, sed vivorum, omnes enim vivunt ei.« Joannes cap. VI: »Haec est voluntas Patris mei qui misit me, ut omne quod dedit mihi Pater, non perdam ex eo, sed resuscitem illud in novissimo die: haec est autem voluntas Patris mei qui me misit, ut omnis qui videt Filium, et credit in eum, habeat vitam aeternam; et ego resuscitabo eum in novissimo die.« Paulus in Epistola I ad Cor. cap. XV: »Si Christus praedicatur quod resurrexerit a mortuis, quomodo quidam dicunt in vobis, quoniam resurrectio mortuorum non est, neque resurrexit? Si autem Christus non resurrexit, inanis est praedicatio nostra, inanis est et fides nostra.« Et multa alia quae de resurrectione in hoc capitulo loquitur Apostolus, usque: [Col. 0783B] »Mysterium ecce vobis dico, omnes quidem resurgemus, sed non omnes immutabimur. In momento, in ictu oculi, in novissima tuba; canet enim tuba, et mortui resurgent incorrupti, et nos immutabimur,« etc.



CAP. IX. Quod carnes, caseus, ova et lac absque peccato manducari possunt.

Matthaeus cap. XV: »Audite et intelligite nunc. Quod intrat in os, non coinquinat hominem; sed quod procedit ex ore, hoc coinquinat hominem.« Paulus in Epistola ad Rom. cap. XIV: »Is qui manducat, non manducantem non spernat; et qui non manducat, manducantem non judicet.« Item: »Scio et confido in Domino Jesu, quia nihil commune [Col. 0783C] per ipsum, nisi ei qui existimat quid commune esse, illi commune est.« Item: »Omnia quidem munda sunt, sed malum est homini qui per offendiculum manducat.« Paulus in Epistola I ad Cor. cap. X: »Omne quod in macello vaenit, manducate, nihil interrogantes propter conscientiam: Domini est terra et plenitudo ejus.« Item: »Si quis infidelium vocat vos ad coenam, et vultis ire, omne quod vobis ponitur, manducate.« Ad Coloss. cap. II. »Nemo vos judicet in cibo aut in potu.« Ad Tim. cap. IV: »Spiritus manifeste dicit, quod in novissimis temporibus discedent quidam a fide, attendentes spiritibus erroris, et doctrinis daemoniorum in hypocrisi loquentium mendacium, et cauteriatam habentium suam conscientiam, prohibentium [Col. 0783D] nubere, abstinere a cibis quos Deus creavit ad percipiendum cum gratiarum actione fidelibus, et his qui cognoverunt veritatem. Quod omnis creatura Dei bona, et nihil rejiciendum quod gratiarum actione percipitur; sanctificatur enim per verbum Dei et orationem.« Ad Tit. cap. I: »Omnia munda mundis, coinquinatis autem et infidelibus nihil est mundum, si in iniquitate sunt eorum mens et conscientia.«



CAP. X. Quod veritatem jurare necessitate exigente, cupiditate amota, non sit damnabile.

Super hoc quod dicis, o idiota cauteriate, mortale esse jurare, pro eo quod Dominus dicit, »non jurare omnino, sit sermo vester, est, est; non, non (Matth. V);« sic respondemus, quia non praecipiendo, [Col. 0784A] sed hortando et monendo hoc dixit, nec tum praecepti necessitatem imposuit, sed consilium dedit; sed nec qui veritatem jurat necessitate cogente, cupiditate amota, damnabile quiddam facit. Et quid est jurare, nisi mentis certitudinem pro manifesta utilitate verbis confirmare? Nam et ipse Dominus juravit, ubi dicit: »Amen, amen dico vobis (Joan. I).« Et Apostolus ubi dicit in Epistola sua: »Invoco Deum testem et animam meam (II Cor. I).« Et iterum: »Deus mihi testis est (Rom. I).« Item in Epistola ad Hebraeos cap. VI: »Abrahae namque promittens Deus, quoniam neminem habuit, per quem juraret majorem, juravit per se ipsum, dicens: Nisi benedicens benedicam te, et multiplicans multiplicabo te. Et sic longanimiter [Col. 0784B] ferens, adeptus est repromissionem. Homines enim per majorem sui jurant, et omnis controversiae eorum finis ad confirmationem est juramentum.« Item in Apocalypsi cap. X: »Et Angelus Domini, quem supra mare vidi stantem et super terram, levavit manum suam ad coelum, et juravit per viventem in saecula saeculorum, qui creavit coelum et ea quae in eo sunt, et terram et ea quae in ea sunt, et mare et ea quae in eo sunt, quia tempus amplius non erit.« His itaque auctoritatibus colligere aperte possumus, quod non jurare, consilium est, non praeceptum. Unde mentiri manifeste comprobaris, o haeretice, [qui] mortale asseris juramentum esse; quia sicut omne id quod in parte decernitur, [Col. 0784C] mortem irrogat non impletum; ita ea quae [consuluntur] potius quam jubentur, facta prosunt, non facta [non] nocent.



ADVERSUS HAERETICOS QUI PASAGII NUNCUPANTUR.

Qualis sit eorum error, qui Pasagii vocantur, et quam illorum sit nefanda fides et doctrina, non jam paucis, sed quam pluribus apparet. Sed quia sunt nonnulli ad quorum notitiam nondum pervenit, tum pro istorum cautela et salute, tum pro illorum confusione et pudore, quod de eis sentio, scribere non piget, ut quo magis fuerit eorum nota dementia, eo amplius a cunctis contemnatur et conculcetur. Quia sicut bona sciri debent ut exerceantur, ita etiam mala scire convenit ut penitus vitentur.

[Col. 0784D] Adverte ergo tu qui nescis, quam perversa sit illorum fides et doctrina. In primis enim dicunt, quod Mosaica lex sit ad litteram observanda, et quod Sabbatum et circumcisio et aliae legales observantiae adhuc habere statum debeant. Dicunt etiam quod Christus Dei Filius non sit aequalis Patri, et quod Pater et Filius et Spiritus sanctus, istae tres personae non sint unus Deus et una substantia. Praeterea ad augmentum sui erroris, omnes Ecclesiae doctores, et universaliter totam Ecclesiam Romanam judicant et condemnant. Sed quia hunc suum errorem Novi Testamenti ac prophetarum testimonio [asserere] nituntur, proprio illorum gladio, Christi suffragante gratia, sicut David Goliam, eumdem suffocemus.



CAP. I. Quod lex Mosaica sit spiritualiter observanda.
[Col. 0785A]

In Matthaeo: »Omnia quaecunque vultis ut vobis faciant homines, et vos facite illis similiter; haec est enim lex et prophetae (Matth. VII).« item Luc. cap. XVI: »Omnis enim lex et prophetae usque ad Joannem per fidem sine operibus legis.« Item ad Rom. cap. VI: »Non enim sub lege estis, sed sub gratia.« Item. seq. cap.: »An ignoratis, fratres (scientibus enim legem loquor), quod lex dominatur in homine, quanto tempore vivit. Nam quae sub viro mulier, vivente viro alligata est legi; si autem mortuus fuerit vir ejus, liberata est a lege viri, ut non sit adultera, si fuerit cum altero viro. Igitur vivente viro vocabitur adultera, si fuerit cum alio viro. Itaque, fratres mei, et vos mortificati estis [Col. 0785B] legi per corpus Christi, ut sitis alterius, qui ex morte resurrexit, ut fructificaremus Deo. Cum enim essemus in carne, passiones peccatorum quae per legem erant, operabantur in membris nostris, ut fructificaremus morti. Nunc autem soluti sumus a mortis lege, in qua detinebamur, ita ut serviamus in novitate spiritus et in vetustate litterae (Rom. VII).« Item cap. X: »Ignorantes autem Dei justitiam, et suam quaerentes statuere, justitiae Dei non sunt subjecti; finis enim legis ad justitiam omni credenti.« Et infra: »Qui diligit proximum, legem implevit (Rom. XIII).« Paulus in Epistola II ad Cor. cap. V: »Vetera transierunt, et ecce omnia facta sunt nova.« In eadem Epistola cap. III: »Littera occidit, spiritus autem vivificat.« Item et ad Gal. [Col. 0785C] cap. III: »Quid igitur lex? Propter transgressiones posita, donec veniret semen cui promiserat,« etc. Et infra: »Itaque lex paedagogus noster fuit in Christo, ut ex fide justificemur; at ubi venit fides, jam non sumus sub paedagogo (ibid.).« Item cap. V: »Omnis lex enim in uno sermone completur: Diliges proximum tuum sicut te ipsum.« Et infra: »Si spiritu ducimini, non estis sub lege (ibid.).« In Epistola ad Timoth. prima cap. I: »Scimus autem quoniam bona est lex, si quis ea legitime utatur, scientes hoc, quod justo non est lex, sed injustis et subditis, impiis et peccatoribus,« etc. In Epistola ad Hebraeos, cap. VII: »Reprobatio quidem fit praecedentis mandati propter infirmitatem et inutilitatem.« Item cap. VIII: »Ecce dies veniunt, dicit [Col. 0785D] Dominus, et consummabo super domum Israel et super domum Juda testamentum novum, non secundum testamentum quod feci patribus eorum in die qua apprehendi manum eorum, ut educerem illos de terra Aegypti; dicendo autem novum, veteravit prius; quod antiquatur et senescit, prope interitum est.« Item cap. VII: »Nam« supradicto »translato sacerdotio, necesse est ut legis translatio fiat.«



Decessatio est Sabbati, quod ad litteram non sit observandum.

Joannes cap. V: »Dicebant illi qui sanatus fuerat: Sabbatum est, non licet tibi tollere grabatum tuum. Respondit eis: Qui me sanum fecit, ille mihi dixit: Tolle grabatum tuum et ambula.« Item: Judaei [Col. 0786A] »propterea persequebantur Jesum, quia haec faciebat in Sabbato. Jesus autem respondit eis: Pater meus usque modo operatur; propterea ergo magis quaerebant eum Judaei interficere, qui non solum solvebat Sabbatum, sed et Patrem suum dicebat Deum, aequalem se faciens Deo (ibid.).« Paulus ad Colossenses cap. II: »Nemo vos judicet in cibo, aut in potu, aut in participatione diei festi neomeniae, aut Sabbatorum, quae sunt umbra futurorum; corpus autem Christi.« Isidorus: »Si crimen, Sabbati otia non observare; cur Jesus Nave discipulus ac successor Moysi, praecipiente Domino, septem diebus continuis, inter quos utique Sabbatum erat, exercitum et arma produxit, atque circumeunte arca, tubisque clangentibus Jericho muros [Col. 0786B] subvertit?« Quid igitur iterum de Machabaeis eloquar, de quibus scriptum est: Et nolebant Judaei in die Sabbati vindicare se de alienigenis, postea consilio accepto, pugnaverunt die Sabbati, et triumphaverunt de hostibus. Quilibet testimonio edocemur non pertinere ad fidem istum Sabbati elementarium diem, sed alium specialem. Nam hoc carnale Sabbatum non est datum propter purificationem, sed propter tentationem, dicente Domino: »Ut tentem eos, utrum ambulent in viis meis, an non; sex diebus colligetis manna, septimo non colligetis (Exod. XVI).« Itaque dicit, ut tentem eos, ut appareat non fuisse praeceptum propter justificationem, sed propter tentationem. Hinc est quod per [Col. 0786C] Ezechielem prophetam loquitur, dicens: »Dedi eis praecepta non bona (Ezech. XX),« id est quae carnaliter observata suos observatores non servant. Utique quaedam carnali populo carnaliter agenda permissa sunt, quae tamen veniente Evangelio cessaverunt, sicut per prophetam dicit: »Cessare faciam omne gaudium ejus et Sabbata ejus (Osee II).« Sed quaeritur: Si non, inquiunt, custodiendum Sabbatum, quare dictum est in mandatis Domini: »Memento ut diem Sabbati sanctifices; sex diebus operaberis, et facies opera tua; septima autem die Sabbata Domini Dei tui sunt, non facies in ea omne opus (Exod. XX).« In opere enim sex dierum sex millia annorum demonstrabant. Mille enim anni apud Deum unius diei spatio comparantur, sicut [Col. 0786D] Propheta testatur: »Quoniam mille anni ante oculos tuos tanquam dies una (Psal. LXXXIX).« Horum dierum Sabbatum, septimi millesimi anni tempus, ac requies futuri regni et saeculi est; ubi jam nulla erit opera rerum, sed requies sola sanctorum. Est quippe aliud Sabbatum, de quo per Isaiam dicitur: »Et erit quippe mensis ex mense Sabbatum (Isa. LXIII).« Mensis ex mense, id est ex perfectione bonae operationis perfectum gaudium aeternae vitae. Et erit Sabbatum ex Sabbatis, quia qui hic cessaverit a perverso opere, illic quiescet in coelesti retributione. Sed iterum quaeritur, quare dixerit Jeremias: »Custodite animas vestras, et nolite portare pondera in die Sabbati (Jer. XVII).« Audi ergo ejusdem prophetiae mysterium. Pondera portans in Sabbato, qui [Col. 0787A] credens in Christo non desinit a peccato; ipse enim est requies animarum, sicut iste dicit: »Discite a me quia mitis sum et humilis corde, et invenietis requiem animabus vestris (Matth. XI).« Adhuc tertio quaeritur, quare ille homo qui colligebat ligna in die Sabbati, atrociter jussu Dei fuerit a populo trucidatus. Intelligant ergo quod haec omnia in figura accidebant illis, scripta sunt enim ad correptionem nostram. Ille enim pristinus carnalisque est, qui dicit Sabbatum violari usquedum ligna colligent, propter quod [qui] est punitus, formam insinuat ejus, qui cum carnali opere in die judicii fuerit inventus, pellendus est ab omnibus angelis, et statim morte novissima puniendus. Sic ergo quaecunque illis Judaeis per legem acciderint, formaliter intelligenda sunt.



De circumcisione, quod spiritaliter non ad litteram sit observanda.
[Col. 0787B]

Paulus in Epistola ad Romanos cap. II: »Non enim qui in manifesto, Judaeus est; neque quae in manifesto, in carne, est circumcisio; sed qui in abscondito, Judaeus est; et circumcisio carnis in spiritu, non littera, cujus laus non ex hominibus, sed ex Deo est.« Item Gal. cap. V: »Ecce ego Paulus dico, quoniam si circumcidamini, Christus vobis nihil proderit.« In Epistola ad Colossenses cap. II: »Circumcisi estis circumcisione [non] manufacta, in exspoliatione corporis [peccatorum] carnis, [in circumcisione Christi.]«



Ratio quare circumcisio Abrahae data sit, et pro qua significatione.

[Col. 0787C] Isidorus: Accipe nunc primam causam circumcisionis. Quia enim secundum carnem erat Christus nasciturus, in quo cunctarum gentium fuerat benedictio repromissa, et [ab] Abraham usque ad Christum multa erant saecula futura: praevidens Deus genus Abrahae, ne reliquis gentibus misceretur, et paulatim propago ejus fieret incerta, populum Judaicum circumcisionis signo notavit, ut videret inter Aegyptios, Assyrios, inter Babylones, sive Chaldaeos, hoc signaculo ab his sive a caeteris gentibus, quod distingueretur. Denique per quadraginta annos in eremo nullus est circumcisus, ibi quippe sine alterius commistione vivebant; at ubi Jordanis alveum populus Israeliticus transmeavit, atque in terram promissionis pervenit, signum circumcisionis futuro [Col. 0787D] ex commistione gentium praevidit errori. Quam rationabiliter custodiendam esse credimus, quousque nasceretur Christus, qui ex semine Abrahae fuerat repromissus, quod non jam per circumcisionem carnis, sed per amputationem vitiorum mundaret corda omnium gentium. Unde Moyses ait: »In novissimis diebus circumcidet cor tuum et cor seminis tui (Deut. XXX).« Et Dominus per Isaiam annuntiavit, dicens: »Ne memineris priorum, et antiqua non intueamini, ecce nova faciam quae nunc orientur, et cognoscetis ea (Isa. XLIII).« Et bene cultris lapideis circumcisio fiebat, secunda namque fiet petra, quae Christus est, per quem spiritali circumcisione credentes purgantur ab omnibus illecebris vitiorum.



CAP. II. Quod Christus sit Deus, Patri aequalis et consubstantialis.
[Col. 0788A]

Joannes cap. I: »In principio erat Verbum, et Verbum erat apud Deum, et Deus erat Verbum.« Item cap. V: »Propterea magis quaerebant Judaei Christum interficere, quod non [solum] solvebat Sabbatum, sed et Patrem suum dicebat Deum, aequalem se faciens Deo.« Item cap. XIV: »Dicit ei Philippus: Domine, ostende nobis Patrem, et sufficit nobis. Dicit ei Jesus: Tanto tempore vobiscum sum, et non cognovistis me? Philippe, qui videt me, videt et Patrem meum. Quomodo tu dicis: Ostende nobis Patrem? et Pater in me est.« Et infra: »Omnia quaecunque habet Pater, mea sunt (cap. XVI).« Item cap. XX: »Respondit Thomas et dixit: Dominus [Col. 0788B] meus et Deus meus. Dixit ei Jesus: Quia vidisti me et credidisti, beati qui non viderunt, et crediderunt.« Item in ultimo cap. XXI, dixit ei Petrus: »Domine, tu omnia nosti, tu scis quia amo te.« In Apocalypsi cap. I: »Ego sum et , principium et finis« Et infra: »Ego sum primus et novissimus; et fui mortuus, et ecce sum vivens in saecula saeculorum (ibid.).«



CAP. III. Quod Christus sit genitus, et quod idem cum Patre.

Isidorus: »Tecum principium in die virtutis tuae, ex utero ante luciferum genui te (Psal. CIX).« Ex utero itaque, id est ex illa intima et incomprehensibili Patris substantia. Et iterum: »Eructavit cor meum verbum bonum (Psal. XLIV).« Et alibi: »Filius [Col. 0788C] meus es tu, ego hodie genui te (Psal. II).« Cui reges obediunt, et gentes serviunt, et adorabunt reges terrae, »Omnes gentes servient ei (Psal. XI).« Hunc Filium Dei in Daniele rex ille impius aspiciens, dixit: »Ecce ego video viros quatuor solutos ambulantes in medio ignis, et species quarti similis Filio Dei (Dan. III).« Si objicitur quod in Daniele Filius Dei superius etiam Angelus nominatur, assentio; nam et Christus Dei Filius Angelus dicitur. Sicut enim ait propheta de ipso: »Venit ad templum sanctum suum dominator, quem vos quaeritis, et Angelus Testamenti, quem vos vultis (Mal. III).« Christus in eo quod a Patre genitus est, Filius Dei vocatur; in eo quod a Patre missus ad annuntiandum patribus legitur, Angelus annuntiat. »Vox Domini reddentis [Col. 0788D] retributionem inimicis suis (Isa. LXVI),« ipsis videlicet qui non credunt Judaeis. »Antequam parturiret, peperit, et antequam veniret partus ejus, peperit masculum (ibid.).« Ac si aperte dicat: Antequam Christum Virgo parturiret in carne, genuit Filium in deitate, sicut scriptum est de eo: »Egressus ejus a principio a diebus aeternitatis (Mich. V).« Et iterum: »Ante solem permanet nomen ejus, et ante lunam et stellas (Psal. LXXI).« Quod et ipse Dei Filius, Verbum, virtus et sapientia de sua nativitate confirmat, dicens: »Necdum erant abyssi, et ego jam concepta eram; necdum fontes aquarum eruperant, nec montes gravi mole constiterant; ante colles ego parturiebar, adhuc terram non fecerat, et flumina, et cardines orbis terrae. Quando [Col. 0789A] praeparabat coelos, aderam; quando certa lege et gyro vallabat abyssos, quando appendebat fundamenta terrae, cum eo eram cuncta componens (Prov. VIII).« Illud denuo quaeritur, quomodo idem sit genitus, dum sacrae nativitatis ejus arcana nec Apostolus dicit, nec propheta comperit, nec angelus scivit, nec creatura agnovit, Isaia testante, qui ait: »Generationem ejus quis enarrabit?« (Isa. LIII.) Idcirco si ejus nativitas a propheta non potuit enarrari, quis confitetur nosse, quando potuit a Patre Filius generari? Hinc est et illud in libro Job: »Sapientiam Dei Patris unde invenies? Latet enim ab oculis hominum, et a volucre coeli absconsa est (Job XXVIII),« id est etiam ipsis angelis incognita. Christus enim ex Patre ita emicuit, ut splendor a [Col. 0789B] lumine, ut verbum ab ore, ut sapientia ex corde.

Item quod Christus sit Deus, declarat Isaias, utramque personam unum Deum demonstrans. »Tu es, inquit, Deus, et in te est Deus (Isa. XLV).« In eo quod dicit, »Tu es Deus,« Patrem ostendit; in eo quod subjecit, »In te est Deus,« Filium declarat. Sed ut eumdem Patrem et Filium unum Deum ostenderet, subjecit: »Non est absque te Deus. Vere tu es Deus absconditus Deus Israel (ibid.).« Alio quoque in loco idem Isaias totam Trinitatem in digitorum numero comprehendens, sic praedicat dicens: »Quis mensus est pugillo aquas, et coelos palmo quis ponderavit? Quis appendit tribus digitis molem terrae? (Isa. XL.)« In tribus quippe digitis [Col. 0789C] propheta trinam divinae omnipotentiae personam, et unitatem quae una eademque in Trinitate est, in tribus digitis declaravit. Item quod Christus sit Deus, ostendit Jeremias in libro Baruch, ubi dicit: »Hic est, inquit, Deus noster, et non est alius praeter eum, invenit omnem viam scientiae, et ostendit eam Jacob puero suo, et Israel dilecto suo; post in terra visus est, et cum hominibus conversatus est (Bar. III).« Sed hinc non putant Christum esse Deum, eo quod audierint in monte Sinai vocem Domini intonantis: »Audi, inquit, Israel, Deus unus est Dominus Deus tuus (Deut. VI).« Et iterum: »Ego Deus, et praeter me non est alius (Deut. XXXII).« Et illud: »Ego sum Dominus Deus, et non mutor, gloriam meam alteri non dabo (Mal. III).« Dum ergo [Col. 0789D] legunt hoc perfidi et errore caecati, Christum Deum esse non credunt. Agnoscant ergo proinde illis eo tempore haec praedicta fuisse, ne forte ab unitate fidei recedentes in multos fictos deos transirent, atque idola gentilitatis colerent; quod et fecerunt.



CAP. IV. Quod Spiritus sanctus est Deus, et quod idem Spiritus cum Patre et Filio sit una substantia; et unus Deus omnipotens est, non tres dii.

In Evangelio Joannis cap. IV: »Spiritus est Deus.« Job XXXIII: »Spiritus Domini fecit me, et spiraculum Omnipotentis vivificavit me. Ecce me sicut et te fecit Deus.« In secundo libro Regum: »Dixit David filius Isai: Dixit vir cui constitutum est de Christo Dei Jacob, egregius Psalmista Israel: Spiritus Domini locutus est per me, et sermo ejus per linguam [Col. 0790A] meam (II Reg. XXIII).« Quis autem esset, adjecit: »Deus Israel mihi locutus est, fortis Israel, dominator omnium justus (ibid.).« Dicendo enim Christum Dei Jacob, et Filium et Patrem ostendit. Item dicendo, »Spiritus Domini locutus est per me,« et Spiritum sanctum evidenter aperuit. Item in Psalmis: »Verbo Domini coeli firmati sunt, et spiritu oris ejus omnis virtus eorum (Psal. XXXII).« In persona autem Domini Patrem accipimus, in Verbo Filium credimus, in spiritu oris ejus Spiritum sanctum intelligimus. In Genesi etiam par significatio Trinitatis per pluralitatem personarum exprimitur, ubi dicit Deus: »Faciamus hominem ad imaginem et similitudinem nostram (Gen. I).« Ubi tamen ut unitatem Deitatis ostenderet, confestim adjecit, dicens: »Et creavit [Col. 0790B] Deus hominem ad imaginem suam (ibid.).« In Isaia quoque Trinitas declaratur, eodem. Filio dicente: »Et nunc Dominus Deus misit me, et Spiritus ejus (Isa. XXXVI).« Ecce duae personae, Dominus et Spiritus ejus qui mittunt, et tertia persona ejusdem Domini quae mittitur. Alio in loco idem Isaias totam Trinitatem in digitorum numero comprehendens sic praedicat, dicens: »Quis mensus est pugillo aquas, et coelos palmo ponderavit? Quis appendit tribus digitis molem terrae? (Isa. XL.)« In tribus quippe propheta digitis trinam divinae omnipotentiae aequalitatem sub quadam mysterii lance libratam, et parilitatem virtutis, comparationem et unitatem potentiae, quae una eademque in Trinitate est, in tribus [Col. 0790C] digitis declaravit. Item Joannes in Epistola I cap. V: »Spiritus enim est qui testificatur [quia Spiritus est] quoniam Christus est veritas, quia tres sunt qui testimonium dant in coelo, Pater et Verbum et Spiritus sanctus, et hi tres unum sunt.«



CAP. V. Quod sit morticinum, et quod quaedam in lege per significationem ad esum prohibita sunt.

Morticinum autem puto, quod ad escam usus hominum non admisit, eo quod non occisorum, sed mortuorum animalium mortua caro est, nec apta ad salutem corporis, cujus causa sumimus alimentum. Nam quod esum de sanguine antiquis in figuram praeceptum est, id est ne caro cum sanguine manducetur, sed dejecto sanguine carnes manducari jubentur, haec praefigurari fatetur beatus Augustinus [Col. 0790D] in libro XII contra Faustum, ne vita pristina, quasi suffocata in conscientia teneatur, sed habeat effusionem per confessionem. In Actibus apostolorum (cap. XV) hoc legi praeceptum esse ab apostolis, ut abstinerent gentes tantum a fornicatione, et ab immolatis, et a sanguine, id est nequaquam ederent carnem, cujus sanguis non esset effusus. Quod alii non sic intelligunt, sed a sanguine praeceptum esse abstinendum, ne quis homicidio se contaminet; seu forte quamdam rem facilem propter tunc invenerunt apostoli, quam cum Israelitis etiam gentes communiter observarent. Nunc autem illa Veritatis sententia a cunctis firmiter est tenenda: »Non quod intrat in os, coinquinat hominem; sed quod procedit ex ore hominis, coinquinat hominem (Matth. [Col. 0791A] XV).« Item Isidorus: Per illa animalia quae nec ruminant, nec ungulas dividunt, infideles figurantur, quod neque bona a malis separant, nec Dei praecepta ruminant tractando; per corvos exprimuntur, qui humanum sanguinem fundunt; per accipitres et milvos, qui aliena rapiunt; per cygnos, elati; per pisces qui squamis et pennis carent, illi qui squamis virtutum, et pennis coelestis conversationis carent: et ideo super aquas saltus dare non possunt, id est nequeunt penetrare coelestia.



ADVERSUS ARNALDISTAS.

Quod pro malitia clericorum sacramenta Ecclesiae dicunt esse vitanda; inclina aurem tuam et audi, aperi oculos tuos et vide, emunda cor tuum et intellige. Sicut arca Noe munda et immunda continuit [Col. 0791B] animalia, ita in praesenti Ecclesia malos esse permistos bonis, nemo est qui ambigere debeat. Quod si malis, dum tolerantur vel ignorantur, officium ecclesiasticum commissum fuerit, aut forte bonus post acceptum beneficium malus esse incipit, tu quis es qui alienum servum judices? Suo domino stat, aut cadit; potestatem etenim officii quam accepit, non amittit, quandiu Ecclesiae judicio a praelato suo damnatus fuerit. Sacramenta itaque ecclesiastica ab eo si tu digne acceperis, quamvis indigne ministraverit, tibi non sibi profutura accipe. Audi ergo testimonia in hoc ipsum ex Veteri Testamento ac Novo scripta, et ex scriptis sanctorum doctorum, scilicet Gregorii, Ambrosii, Hieronymi, Augustini [Col. 0791C] et caeterorum auctoritates, de Veteri ac de Novo Testamento. In primo libro Regum, invenies quod Eli sacerdos graviter peccavit, quod filios suos delinquentes sustinuit. Item Saul »fecit malum in oculis Domini (I Reg. XV),« et inunctus est David in Regem a Samuele privatim, et Spiritus Domini recessit a Saule, et directus est in David; et tamen David obediebat Sauli ut regi, et habebat et sustinebat ut regem, quandiu Saul vixit. In secundo libro Regum Oza extendit manum ad arcam Dei, et tenuit eam, iratusque est indignatione Dominus contra Ozam, et percussit eum super temeritatem, qui mortuus est ibi juxta arcam. Matthaeus cap. VII: »Nolite judicare, et non judicabimini.« Item c. XIII: »Sinite utraque ad messem crescere, et in tempore [Col. 0791D] messis dicam messoribus: Colligite primum zizaniam, et alligate eam in fasciculos ad comburendum; triticum autem congregate in horreum meum.« Item cap. XIII: »Sic erit in consummatione saeculi, exibunt angeli, et separabunt malos de medio justorum, et mittent eos in camino ignis, ibi erit fletus et stridor dentium.« Item cap. XXIII: »Super cathedram Moysi sederunt Scribae et Pharisaei: omnia ergo quaecunque dixerint vobis, servate et facite; secundum vero opera illorum nolite facere, dicunt enim, et non faciunt.« Marc. cap. I: »Vade, ostende te sacerdotibus, et offer pro emundatione tua quae praecepit Moyses in testimonium illis.« Joannes cap. II: »Caiphas cum esset pontifex anni illius, [Col. 0792A] dixit eis: Vos nescitis quidquam, nec cogitatis, quia expedit nobis ut unus moriatur homo pro populo, et non tota gens pereat. Hoc autem a semetipso non dixit: sed cum esset pontifex anni illius, prophetavit.« Augustinus: Si fuerit justus minister, computo eum cum Paulo, qui gloriam suam non quaerit, dicens: »Ego plantavi, Apollo rigavit, Dominus autem incrementum dedit (II Cor. III).« Si vero superbus minister fuerit, cum Zabulon computatur, sed non contaminatur donum Christi, quia per illum purus fluvius transit, et venit ad fertilem terram. Scio quoque quod lapis ex aqua fructum ferre non potest, sed per lapideos canales transit aqua ad areolas. In lapideo canali nihil generatur, sed hortus multum fructum affert; specialis enim [Col. 0792B] virtus sacramenti, ut et lex pura illuminandis excipitur, sed per immundos transitus non coinquinatur. Item in libro De corpore Domini: intra Catholicam Ecclesiam in mysterio corporis et sanguinis Domini nihil a bono majus, nihil a malo minus perficitur sacerdote, quia non in merito consecrantis, sed in verbo perficitur Creatoris et virtute Spiritus sancti. Si enim merito sacerdotis, nequaquam ad Christum pertineret. Nunc autem sicut et ipse est qui baptizat, ita ipse est qui per Spiritum sanctum hanc suam efficit carnem, et transfundit sanguinem; credendum est enim quod in verbis Christi sacramenta conficiantur, et cujus prius creantur imperio, ejus utique recreantur in melius. Item in libro II [Col. 0792C] contra Epistolam Parmeniani: Omnia sacramenta cum obsint indigne tractantibus, prosunt tamen per eos digne sumentibus, sicut et verbum Domini. Unde dictum est: Quae dicunt, facite; quae autem faciunt, facere nolite. Gregorius: Non nocet malitia episcopi neque ad baptismum infantis, neque ad consecrationem Ecclesiae, quia baptisma a Deo datur, non ab homine venit. Sic Eucharistia et alia quaecunque in altari ponuntur, non ab homine, sed a Deo sanctificationem accipiunt. Augustinus in libro De verbo Domini: Recedite et exite inde, et immundum ne tetigeritis, sed contactu cordis, non corporis. Quid est enim tangere immundum, nisi facere quod pertinet ad correptionem illorum, quantum pro uniuscujusque gradu atque persona, salva [Col. 0792D] pace, fieri potest? Displicuit tibi quod quisquam peccaverit, non tetigisti immundum, redarguisti, corripuisti, monuisti, adhibuisti etiam, si res exigat, congruam, et quae unitatem non violet, disciplinam, existi inde: Clamavit Moyses ista, clamavit Isaias, clamavit Jeremias, clamavit Ezechiel. Videamus si populum Dei dimiserunt, et se ad gentes alias transtulerunt. Quam multum et quam vehementer Jeremias increpuit peccatores et sceleratos! tamen inter eos unus, cum templum intrabat, eadem sacramenta celebrabat, in eadem sceleratorum hominum congregatione vivebat, sed clamando exibat inde. Hoc est ergo exire inde, hoc est immundum non tangere, et voluntati non consentire, et ore non parcere.




CIRCA ANNUM DOMINI MCXC.
BERNARDI ABBATIS FONTIS CALIDI ORDINIS PRAEMONSTRATENSIS




[Col. 0793]
ADVERSUS WALDENSIUM SECTAM LIBER
(GALLAND., Vet. Patr. Biblioth., XVI, 520)



PROLOGUS.
[Col. 0793A]

I. Sanctae Romanae Ecclesiae praesidente domino Lucio [(1) 1Kb] , inclytae recordationis; subito extulerunt caput novi haeretici, qui quodam praesagio futurorum sortiti vocabulum, dicti sunt Valdenses; nimirum a Valle densa; eo quod profundis et densis errorum tenebris involvantur. Hi, quamvis a praefato summo pontifice condemnati, virus suae perfidiae longe, lateque per orbem temerario ausu evomuerunt.

II. Ea propter contra eos pro Ecclesia Dei dominus [Col. 0794A] Bernardus Narbonensis archiepiscopus, rengione et Dei honestate insignis, zelans legem Dei, se fortem murum opposuit. Accitis itaque pluribus tam clericis quam laicis, religiosis ac saecularibus, ad judicium vocavit. Quid plura? Causa diligentissime investigata, condemnati sunt.

III. Nihilominus tamen postea, et clam et publice semen suae nequitiae spargere ausi sunt. Unde rursum, quamvis ex abundanti, ad disceptationem vocati sunt [(2) 5Kb] , per quosdam tam clericos quam laicos. Et, ne lis diutius protraheretur, electus est ab [Col. 0795A] utraque parte judex quidam sacerdos, Raimundus scilicet de Daventria; vir siquidem religiosus ac timens Deum, nobilis genere, sed conversatione nobilior.

IV. Assignata igitur die causae adveniente, congregatis invicem partibus, aliisque quam plurimis clericis et laicis, de quibusdam capitulis, in quibus male sentiebant, a veris Catholicis accusati sunt: eisque per singula respondentibus, hinc inde diu disputatum est, et ab utraque parte multae productae auctoritates. Auditis igitur partium allegationibus; praefatus judex per scriptum definitivam dedit sententiam, et haereticos esse in capitulis, de quibus accusati fuerant, pronuntiavit.

V. Quibus autem auctoritatibus vel rationibus [Col. 0795B] suam assertionem defenderent; quidve eis a nobis Catholicis responsum sit; aut quibus Scripturarum testimoniis fidem tueremur Catholicam, praesenti inteximus opusculo; adjectis etiam quibusdam aliis tractatibus contra alias haereses. Haec autem omnia fecimus maxime ad instruendos, vel commonendos quosdam clericos, qui vel imperitia, vel librorum inopia laborantes, hostibus veritatis non resistendo, facti sunt in offensionem et scandalum fidelibus, quibus praesunt. Eos namque in fide Catholica non roborant, nec alimentis sanctarum Scripturarum reficiunt. Unde quasi jejuni in via praesentis saeculi, viribus spiritualibus destituti deficiunt, ne ad patriam, scilicet paradisum, valeant remeare. Justa quidem est causa majoris mali praescripti, [Col. 0795C] dejici a caulis ovium Christi lupos rapaces, id est daemones haereticos et tyrannos, nec voce praedicationis, nec baculo disciplinae seu severitatis.

VI. Suscipiant igitur, quaeso, a nostra parvitate, si placet, exiguum munus hujus opusculi, mandentque memoriae auctoritates sanctorum Patrum, ut, miserante Deo, habeant arma impenetrabilia contra rectores tenebrarum, contra fabulatores mendacii, contra cultores perversorum dogmatum, id est daemones haereticos; quatenus Dei gratia praevia, et de ipsis valeant triumphare, et pro regimine atque doctrina subjectorum a summo pastore immarcescibilem gloriae coronam percipere mereantur.



CAPUT PRIMUM. Est contra hoc, quod dicunt, Non esse obediendum summo pontifici, aliisve praelatis.
[Col. 0795D]

I. In primis igitur arguuntur de inobedientia; quia scilicet non obediunt Ecclesiae Romanae, quae plenitudinem habet potestatis ligandi et solvendi, et dignitatem caeteras Ecclesias dispensandi.

II. Praeterea, nec episcopis, nec sacerdotibus obtemperant; cum, teste beato Gregorio, locum discipulorum Christi habeant episcopi, et auctoritatem ligandi et solvendi, qui locum regiminis sortiuntur. Hac ergo auctoritate Romana Ecclesia, caeterique episcopi, utpote quibus dictum est: »Quodcunque alligaveritis super terram, erit ligatum et in coelo; et quodcunque solveritis super terram, [Col. 0796A] erit solutum et in coelis (Matth. XVI),« praefatos haereticos excommunicationis vinculo innodarunt: »In promptu habentes,« cum Apostolo, »ulcisci omnem inobedientiam (II Cor. X).---Nihil autem,« ut ait Augustinus super Joannem, »sic debet formidare Christianus, quam separari a corpore Christi.« Si enim separatur a corpore Dei, non est membrum ejus, non vegetatur Spiritu ejus. »Quisquis autem,« inquit Apostolus, »non habet spiritum Christi, hic non est ejus (Rom. VIII).« Item illud de verbis Apostoli: »Omnis Christianus, dilectissimi, qui a sacerdotibus excommunicatur, Satanae tradi dicitur. Quomodo? scilicet, quia extra Ecclesiam est diabolus; sicut in Ecclesia Christus. Ac per hoc quasi diabolo traditur, qui ab ecclesiastica [Col. 0796B] communione removetur. Unde illos, quos tunc Apostolus Satanae traditos esse praedicat, excommunicatos a se esse demonstrat.« Hinc est etiam, quod idem Apostolus ait ad Thessalonicenses: »Si quis non obedierit verbo nostro per epistolam, hunc notate; et ne commisceamini cum illo, ut confundatur (II Thess. III).« Ecce Apostolus mandat inobedientem sibi reprehendi, et a caeterorum communione vel convictu abjici, ut sic abjectus erubescat.

III. Ad Haebraeos quoque ait: »Obedite praepositis vestris, et subjacete eis. Ipsi enim pervigilant quasi rationem reddituri pro animabus vestris (Hebr. XIII).« Ad Timotheum quoque ait: »Qui bene praesunt presbyteri, duplici honore digni habeantur, [Col. 0796C] maxime, qui laborant in verbo et doctrina (I Tim. V).« Duplex honor est presbyteris, ut eorum scilicet praeceptis obediatur et cum debita reverentia exteriora subsidia ministrentur. Dominus quoque ut ostenderet obedientiam exhibendam esse praelatis, ait: »Super cathedram Moysi sederunt Scribae et Pharisaei. Omnia ergo quaecunque dixerint vobis, servate et facite (Matth. XXIII).« Et rursum: »Qui vos audit, me audit; et qui vos spernit, me spernit (Luc. X).«

IV. Cum igitur Christus et apostoli praecipiant obediendum esse episcopis et presbyteris: quicunque eis non obediunt, consequenter Christo et ejus apostolis inobedientes existunt. Omnis autem praevaricatio [Col. 0796D] et inobedientia, teste Apostolo, »accipit justam mercedis retributionem (Hebr. II).« Quomodo ergo effugient, qui Christi et discipulorum ejus praecepta neglexerint? Quoniam itaque inobedientes existunt, habendi sunt quasi ethnici et publicani, Domino dicente: »Si quis Ecclesiam non audierit, sit tibi sicut ethnicus et publicanus (Matth. XVIII).«

V. Praeterea ab eorum communione est abstinendum, sicut ex praescriptis Apostoli verbis ad Thessalonicenses patet. Nam et per legem Mosaicam, si quis imperio sacerdotis non obedierit, occidendus est; ne ex malo inobedientiae populus corrumpatur. Unde in Deuteronomio: »Qui superbierit, nolens obedire sacerdotis imperio, qui eo [Col. 0797A] tempore ministrat Domino Deo tuo; ex decreto judicis morietur homo ille, et auferes malum de medio Israel: cunctusque populus audiens timebit, ut nullus deinceps intumescat superbia (Deut. XVII).« Ecce hinc patet, quantum est crimen inobedientiae; cum is, qui sacerdoti non obediebat, corporali gladio occidebatur. In tempore vero gratiae, quia Deus non vult mortem peccatoris, sed ut convertatur et vivat (Ezech. XXXIII); non occiditur corporaliter, sed spiritali gladio feritur, cum a communione fidelium per sententiam episcopi separatur, ut sic abjectus erubescat et resipiscat.

VI. Quicunque etiam inobedientes sunt, infideles esse convincuntur, Samuele dicente: »Quia [Col. 0797B] peccatum ariolandi est, repugnare;« et, »quasi scelus idololatriae, nolle acquiescere (I Reg. XV).« Super quem locum ait beatus Gregorius: »Sola est obedientia, quae fidei meritum possidet, sine qua quisque infidelis convincitur, etsi fidelis esse videatur.« Inobedientiae quoque vitium inter mortalia crimina connumerat Apostolus dicens: »Gentiles repletos omni iniquitate, malitia, fornicatione, avaritia (Rom. I).« Et post pauca: »Inventores malorum, parentibus non obedientes (ibid),« parentibus scilicet, sicut doctores orthodoxi exponunt, carnalibus vel spiritualibus. Et paulo post: »Qui talia agunt, digni sunt morte: non solum autem, qui ea agunt, sed etiam, qui facientibus consentiunt [Col. 0797C] (ibid.).« Consentire autem est, secundum Ambrosium, si cum quis possit reprehendere, taceat, aut hoc audiens, aduletur.

VII. Nec mirum si inobedientes potestatibus Ecclesiasticis, digni sunt morte aeterna. Teste enim Apostolo: »Non est potestas, nisi a Deo, quae autem a Deo sunt, ordinatae sunt. Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt (Rom. XIII).« Audiant ergo praefati erronei, et qui eis consentiunt, Apostoli praeceptum dicentis: »Omnis anima potestatibus sublimioribus subdita sit (ibid.).« »Spiritus« quippe »sanctus,« sicut Apostolus ait in Actibus apostolorum; »posuit episcopos« super gregem suum »regere Ecclesiam Dei quam acquisivit [Col. 0797D] sanguine suo (Act. XX).« Qui ergo episcopis resistit per contumaciam, in Spiritum sanctum peccat. Nam et Judaeis murmurantibus contra Moysen et Aaron, responsum est: »Nec contra nos murmur vestrum, sed contra Deum (Exod. XVI).« Hinc Judas Jacobi ait: »Vae illis, qui in contradictione Core perierunt!« (Jud. 11) Core quippe, et ejus complices insurrexerunt contra Moysen et Aaron sacerdotes Domini; et confestim igne coelitus misso. combusti sunt. Contradictione ergo Core pereunt, qui sacerdotum imperio contradicunt, et ideo ignis aeterni incendio concremantur. Unde »vae,« id est, aeterna damnatio est illis.

VIII. Praeterea per inobedientiam Adae peccatores [Col. 0798A] constituti sunt multi; et per obedientiam Christi, qui obediens fuit Patri usque ad mortem, justi constituti sunt multi. Quicunque ergo inobedientes exsistunt, veteris hominis imaginem portant. Contra quod Apostolus ait: »Sicut portavimus imaginem terreni, portemus imaginem coelestis (I Cor. XV),« virtutem obedientiae induentes, ut qui per inobedientiam paradiso ejecti sumus, per obedientiam quasi per aliam viam cum magis redeamus. »Melior est enim obedientia, quam victimae; et auscultare magis quam offerre adipem arietum (I Reg. XV).« Quia, per victimas aliena caro, per obedientiam vero voluntas propria mactatur. Et Salomon: »Vir obediens loquetur victorias (Prov. XXI).« Quia dum alienae voci humiliter subdimur, nosmetipsos in [Col. 0798B] corde superamus. Ex his omnibus patet quanta sit virtus obedientiae, quantumque crimen inobedientiae.



CAPUT II. Tractat de dignitate praelatorum, et quod eis sit deferendum et obediendum.

I. Ut vero luce clarius pateat, quantum sacerdotes excellant caeteris, et quod eis sit deferendum et obediendum, ex verbis Salvatoris potest perpendi, qui curato a lepra ait: »Vade, ostende te sacerdoti, et offer munus, quod praecepit Moyses in testimonium illis (Luc. V).« Sacerdotum quippe est discernere et judicare, qui sint Catholici, quive haeretica contagione respersi. Inde est, quod cum multos languentes Dominus sanaverit, leprosos [Col. 0798C] tantum ad sacerdotes misit. In leprosi quippe corpore varius color, designat in haeretico homine veritatem falsitati permistam. Plane Dominus noluit leprosum, licet mundatum, hominum coetibus aggregari, sine judicio sacerdotis, ut aperte ostenderet eum, qui ab unitate Catholica erraverit, licet forte resipuerit, sine sacerdotali judicio, conventibus fidelium minime aggregandum. Et in signum devotionis et humilitatis jubetur oblationem facere sacerdoti, ut ei se subjectum pariter innuat, cujus manum divino intuitu osculando, hostiam immolet.

II. Item clerici pascunt; alii, quasi oves, pascuntur; et de altari vivunt illi, isti vero offerre debent. Illi possunt peccatores tradere Satanae; isti [Col. 0798D] vero ante eos sedere; nec sine eorum consilio, quae Dei sunt, agere debent. Unde Hieronymus ad Heliodorum: »Alia causa est monachi, alia clerici; clerici oves pascunt, ego pascor. Illi, de altari vivunt, mihi securis quasi ad radicem infructuosae arboris ponitur. Si munus ad altare non defero, mihi ante presbyterum sedere non licet. Illi, si peccavero, licet me tradere Satanae in interitum carnis, ut spiritus sit salvus in die Domini.« Idem ad Rusticum: »Ecclesia habet senatum, coetum presbyterorum, sine quorum consilio nihil monachis agere licet. Roboam filius Salomonis ideo perdidit regnum, quia audire noluit presbyteros suos. Senatum quoque Romani habebant, quorum consilio cuncta [Col. 0799A] agebant, et nos habemus senatum nostrum, coetum presbyterorum.«

III. Praeterea, cum quis de lege divina dubitat, confestim ad sacerdotes currere debet, et interrogare. Ipsi sunt enim, per quos Creator omnium fidelium plebes pascere disposuit. Hinc est enim, quod Dominus discipulis suis quinque, vel septem panes tradidit, ut ponerent ante turbas. Spiritualem enim doctrinam sacerdotibus, qui in locum discipulorum successerunt, ministrat; ut, quasi boni dispensatores familiae Dei animarum alimenta ministrent, ne in via hujus saeculi ab hoc cibo jejuni deficiant. Hinc scriptum est: »Quis putas est fidelis dispensator et prudens, quem constituit Dominus super familiam suam, ut det illis in tempore [Col. 0799B] tritici mensuram?« Unde et Dominus Paulum, adhuc Saulum, in via quidem prosternit, sed quid eum oporteat facere, non docet; sed in civitatem ad discipulum Ananiam docendum mittit. Nec angelus, qui centurioni viro religioso apparet, eidem formam fide tradidit, sed Simeonem accersiri jubet, ut per eum, quid oporteat facere, instruatur.

IV. Ex quibus aperte datur intelligi, quod nullus praesumere debet docere aliquem viam perfectionis, nisi sit in civitate, id est in sancta Ecclesia, et Christi sit discipulus: cum Christus, vel ejus angelus Saulum vel centurionem docere noluerint, ut magisterium Ecclesiae inviolabiliter custodiendum esse ostenderent; et a nullis omnino attentandum, [Col. 0799C] nisi ab his, qui in locum discipulorum successerunt, id est ab episcopis et viris ecclesiasticis, quibus id officii Dominus delegavit, sicut scriptum est, Malachia attestante: »Labia sacerdotis custodient scientiam, et legem requirent ex ore ejus; quia angelus Domini exercituum est.« Ecce, quanta sit dignitas sacerdotis. Ipse est enim, sicut in Ezechiele legitur, gazophylacium in domo Domini, qui thesaurum sapientiae et scientiae in pectore suo custodit, et ex cujus ore, Domino praecipiente, lex requirenda est. Quod ipse Dominus, teste Evangelio, per exemplum docuit, qui in templo, in medio doctorum sedebat, audiebat illos, et interrogabat, docens pariter in sancta Ecclesia, maxime doctrinam coelestem addiscendam esse, non in foro, non [Col. 0799D] in plateis, ut tanto melius percipiatur et memoriae commendetur, quinto in Ecclesia, non rebus temporalibus, sed divinis attentius vacatur.

V. Quantum vero est, quod sacerdos angelus Domini, id est nuntius vocatur? Supernum quippe judicem nuntiare mittitur: ideoque, etsi ex sua despicabilis, tamen ex Domini persona venerandus est. Teste enim beato Gregorio: »Saepe potens persona famulum habet despectum, per eum suis forte, vel extraneis aliquod responsum mandat; non despicitur persona loquentis servi, quia servatur in corde reverentia mittentis Domini.« Ita ergo quilibet sacerdos, etsi forsitan digne despicitur ab aliquo, in mente tamen sua mittentis Domini reverentiam servare debet is, cui mittitur.

[Col. 0800A] VI. Sacerdotibus etiam peccatores nequitias suas confiteri debent, ut reatus sui vinculis absolvantur. Qua ex re Dominus ait quatriduano mortuo: »Lazare, veni foras (Joan. XI).« Qui, cum egressus fuisset vivens, a vinculis per discipulos est solutus, Domino jubente et dicente eis: »Solvite eum, et sinite abire (ibid.).« Foras venit mortuus, cum culpam confitetur peccator. Venientem autem foras solvunt discipuli; quia praedicatores Ecclesiae ei poenam debent amovere, quam meruit, qui non erubuit confiteri, quod fecit. Sane Judas confessus est peccatum suum, non Christi discipulis, sed Judaeis dicens: »Peccavi tradens sanguinem justum (Matth. XXVII).« Et non profuit ei confessio.

VII. Nec solum solvunt, sed etiam ligant presbyteri [Col. 0800B] reos, et Satanae tradunt in interitum carnis, ut spiritus salvus sit. Unde Dominus ait: »Quorum remiseritis peccata, remittuntur eis, et quorum retinueritis, retenta sunt (Matth. XVI).« Teste quippe Gregorio, discipuli, quorum locum tenent episcopi, vice Dei quibusdam peccata retinent, quibusdam relaxant. Apostolus quoque ait de fornicatore: »Judicavi in nomine Domini nostri Jesu Christi,« hoc est vice ejus, vel ad ejus gloriam; »tradere hujusmodi Satanae, ut spiritus salvus sit in die Domini nostri Jesu Christi (I Cor. V).« Satanae tradit ut corporaliter vexet et sic resipiscat. Vel secundum quosdam, intelligitur mors corporis: sive excommunicare, est tradere Satanae. Quemadmodum [Col. 0800C] enim diabolus nullum jus habet in hominem, postquam homo per fidem justificatur, sed postquam homo pro culpa, ab Ecclesiae sacramentis, quae sunt sibi arma contra Satanam, sequestratur, exinde sub jugo Satanae religatur.

VIII. Praeterea Spiritus sanctus plerumque potius dignitatem sacerdotis pensat, quam meritum, et par cum electis providet. Unde cum esset Caiphas pontifex, prophetavit. Ubi patenter Evangelista donum prophetiae divino tribuit sacramento dicens: »Cum esset,« id est quia esset summus »pontifex (Joan. XI).« Transit quippe aqua per canales lapideos ad areolas aromatum, id est gratiae spiritualis irrigatio nonnunquam per duras et insensibiles mentes praesidentium, rigat et infundit fidelium animas [Col. 0800D] virtutum aromatibus redolentes consitas.

IX. Beatus quoque Jacobus ostendit, quam sit necessarius et utilis ordo sacerdotum, cum ait: »Infirmatur quis in vobis? inducat presbyteros Ecclesiae, et orent super eum, ungentes eum oleo in nomine Domini; et oratio fidei salvabit infirmum, et alleviabit eum Dominus: et si in peccatis sit, remittentur ei (Jac. V).« Ecce oratio sacerdotis et salvat, et per eam Deus infirmum alleviat et peccata remittit. Sic ergo salvat, dum corpori et animae prodest oratio presbyterorum, relevando infirmitatem et remittendo peccata. Ubi pariter reprehendit eos, qui haereticos inducunt et presbyteros deserunt; cum Apostolus jubeat presbyteros induci, non haereticos. Tacite quoque reprehendit quosdam [Col. 0801A] etiam Christianos, qui cum infirmantur, non ad presbyteros, sed ad medicos mittunt; vel ordine praepostero, postea mittunt: cum saepe languor animae sit causa infirmitatis corporis. Unde Dominus paralytici ad se allati prius peccata dimittit, dicens: »Fili, remittuntur tibi peccata tua (Luc. V);« et postea, corpus sanat. »Sublata enim causa, tollitur effectus.«

X. Sacerdotum etiam est emergentes de religione Christiana quaestiones decidere. Unde Moyses ascendens in montem ait senioribus Israel: »Exspectate hic, donec revertamur. Habetis Aaron et Hur vobiscum, si quid natum fuerit quaestionis, referetis ad eos (Exod. XXIV).« Quaestiones quippe nascentes inter fideles de fide aut cultu Christiano, ad episcopos [Col. 0801B] et presbyteros referendae sunt. Inde est, quod ob hanc, et alias necessarias causas episcopi per singulas civitates, et presbyteri per singulas ecclesias statuuntur ab apostolis. Quapropter Apostolus ait Tito: »Hujus rei gratia, reliqui te Cretae, ut ea, quae desunt corrigas, et constituas per civitates presbyteros, sicut et ego disposui tibi (Tit. I).« In Actibus etiam apostolorum habetur, quod Paulus et Barnabas constituerunt per singulas Ecclesias presbyteros.

XI. Notandum vero, quod presbyterorum nomine episcopi accipiuntur, sicut paulo ante ad Titum, et simplices sacerdotes, sicut et paulo supra in Actibus apostolorum. Nam, et versa vice episcoporum nomine, aliquando minores sacerdotes nuncupantur, [Col. 0801C] sicut ad Philippenses, cum ait Apostolus: »Paulus et Timotheus servi Jesu Christi, omnibus sanctis, qui sunt Philippis, cum episcopis et diaconibus (Phil. I).« Neque enim in una civitate plures sunt episcopi, aut tacitis sacerdotibus, de episcopis loquens, intersereret de minore ordine, id est diaconorum, nisi quia episcopos vocavit sacerdotes. Interdum vero episcopi, appropriato vocabulo dicuntur majores sacerdotes, sicut et usus quotidianus probat.

XII. His per excessum dictis, sciendum quod in Novo Testamento, orta quaestione, an oporteret credentes circumcidi, legemque Moysi servari: statuerunt Paulus et Barnabas manere credentes ita, [Col. 0801D] ut crediderant, et ut iidem apostoli, et quidam alii ex aliis ascenderent ad apostolos et presbyteros in Jerusalem super hac quaestione. »Conveneruntque apostoli et seniores videre de verbo hoc (Act. XV.)« Et simul apostoli et seniores deciderunt quaestionem; et super hoc epistolam decretalem, credentibus exigentibus, direxerunt, sicut in Actibus apostolorum legitur.

XIII. Ex hoc patet exemplo quod, orta dubitatione circa cultum fidei Christianae, ad summum patriarcham qui vice beati Petri fungitur, aliosque, tam archiepiscopos, qui personas apostolorum, quam episcopos, qui locum obtinent aliorum discipulorum, quos supra in Actibus vocat Lucas nunc presbyteros, nunc seniores, recurrendum est. Si [Col. 0802A] enim apostoli Paulus et Barnabas non praesumpserunt decidere tantam quaestionem; nisi communicato consilio cum apostolis et senioribus, et facta magna inquisitione; pensandum est solerter, quantae sit praesumptionis et dementiae, de his, quae ad fidem Dei ac ejusdem statum pertinent, ab aliis et non a Christi sacerdotibus inquirere, et maxime ab haereticis vel malis Catholicis.

XIV. Ad hoc, Apostolus ad Corinthios de rebus transitoriis non debere fideles causari apud infideles, sed apud sanctos: »Audet, inquit, aliquis vestrum habens negotium adversus alterum, judicari apud iniquos, et non apud sanctos? Nescitis quoniam angelos judicabimus? Quanto magis saecularia? Etsi in vobis judicabitur mundus, indigni estis [Col. 0802B] qui de minimis judicetis (I Cor. VI).« Et post: »Sic non est inter vos sapiens quisquam, qui possit judicare inter fratrem suum? sed frater cum fratre judicio contendit, et hoc apud infideles? Jam quidem omnino delictum est in vobis, quod judicia habetis inter vos (ibid.).« Si ergo negotium de rebus minimis sancti debent judicare, id est fideles, non infideles: multo magis, cum de fide et rebus spiritalibus agitur, vel dubitatur; non ab haereticis, vel infidelibus, sed a sanctis fidelibus est tractandum et judicandum. Et si infideles indigni sunt, qui de minimis judicent; multo magis sunt indigni de religione Christiana judicare et fide. Maxime cum Moyses moneat unumquemque dicens: »Interroga patrem tuum et annuntiabit tibi; majores [Col. 0802C] tuos, et dicent tibi (Deut. XXXII).« Quis est pater, vel majores, quos interrogare debemus, nisi rectores animarum, qui in sancta conversatione nos instituentes, quasi filios spiritales gignunt? Et quia dignitate vel merito nos praecedunt, »majores nostri,« vocantur, qui alio nomine dicuntur »seniores.« Quibus et beatus Petrus ait scribens credentibus: »Seniores, qui in vobis sunt, obsecro, ego consenior et testis Christi passionum, pascite, qui in vobis est, gregem Dei (I Petr. V).« et paulo post: »Similiter, adolescentes, subditi estote senioribus (ibid.).«

XV. Ecce patenter refert, fidelium grex a quibus debeat pasci, scilicet a senioribus suis. Sicut enim [Col. 0802D] ait beatus Gregorius: »Senes eos sacra Scriptura vocat, qui morum gravitate, non temporum quantitate maturescunt, sicut scriptum est: Senectus enim venerabilis est, non diuturna, neque annorum numero computata; cani autem sunt sensus hominis, et aetas senectutis vita immaculata.« Juvenes quoque dicuntur, qui nulla consilii gravitate deprimuntur. Quos apostolorum primus jubet subditos esse senioribus, ut levium levitas, gravium gravitate gravetur, secundum illud: »Cum sancto sanctus eris, et cum viro innocente innocens eris (Psal. XVII).« In quibus verbis reprehenduntur, qui praeceptis seniorum, id est praelatorum non obtemperant, et sic apostolo Petro inobedientes existunt.

XVI. Denique, »sacerdotum est,« sicut Dominus [Col. 0803A] ait eis in persona Aaron sacerdotis et filiorum ejus »discernere inter sanctum et profanum, inter mundum et immundum, et docere omnia legitima, quae praecepit Deus filiis Israel per manum Moysi,« sicut est in Levitico: »Dixit Dominus ad Aaron: Vinum et omne, quod inebriare potest, non bibetis, tu et filii tui quando intrabitis tabernaculum testimonii, ne moriamini; quia praeceptum est sempiternum in generationes vestras (Lev. X).« Et, »ut habeatis scientiam discernendi inter sanctum et profanum, inter pollutum et mundum, doceatisque filios Israel omnia legitima mea, quae locutus est Dominus ad eos per manum Moysi (ibid.).« Ex qua re liquide apparet, quos presbyterorum est, non aliorum, discernere, qui sint sancti, id est Catholici et qui [Col. 0803B] profani, id est haeretici; quive mundi a macula criminis, quique immundi, id est criminosi. Quinimo ad eos spectat docere fideles praecepta Dei. Quare damnabile est aliis, qui non sunt de tribu Levi, id est de ordine clericorum, usurpare officium illorum in judicando vel docendo.

XVII. Ecce pauca de multis collegimus, ad ostendendum, quanta sic episcoporum ac sacerdotum dignitas ac auctoritas: quo cognito, qui hactenus eis rebelles fuerunt, humiliter eisdem obtemperent.



CAPUT III. Contra eos, qui detrahunt rectoribus animarum.

I. Sed quoniam sunt quidam, qui eisdem rectoribus animarum detrahunt, et cum periculo animarum [Col. 0803C] suarum eos reprehendunt; ad ipsorum correctionem vel pauca dicamus. Audiant ergo qui tales sunt, quod, Apostolo teste, »detractores Deo odibiles, et susurrones, atque contumeliosi digni sunt morte (Rom. I).« Detractor vero est qui bona proximi, in quantum potest, minuit; et mala, quae in eo non sunt, ei imponit. Susurro vero est, qui mala de proximo ad proximum occulte transfert. Contumeliosus est, qui aliquam turpitudinem dedecoris, vel in dicto, vel in facto libenter infert proximo. Item idem ad Corinthios ait: »Si is qui frater nominatur, est maledicus,« id est detractor, »cum ejusmodi nec cibum sumere (I Cor. V).« Et rursum: »Maledici regnum Dei non possidebunt (I Cor. VI).«

[Col. 0803D] II. Cum ergo detractor, vel maledicus in communionem fidelium recipiendus non sit et dignus sit morte, utpote, qui non possidebit regnum Dei; specialiter tamen prohibetur quis maledicere rectori populi. Unde Paulus, cum ab Anania principe sacerdotum jubetur percuti in ore, ignorans esse principem sacerdotum, ait: »Percutiet te Deus, paries dealbate. Et, qui astabant, dixerunt: Summum sacerdotem Dei maledicis?« Respondit Paulus: »Nesciebam, fratres, quia princeps sacerdotum est. Scriptum est enim: Principem populi tui non maledices.« Ecce autem, principem populi, licet aperte contra legem agentem, et judicantem se percuti, ait non esse maledicendum, et Scripturae auctoritate hoc probat. Hinc ergo perpendant, qui [Col. 0804A] rectoribus Ecclesiarum maledicunt, quanta damnatione sint digni; si Apostolus infidelem, et legi contraria agentem, maledicere supersedit, ex quo cognovit principem populi; et, quod maledixerat, ideo ait se fecisse, quia nesciebat esse principem populi.

III. Praeterea, Cham vidit verenda patris sui Noe nudata, et risit; et ideo in sua posteritate damnatus est, dicente Noe: »Maledictus Chanaan, puer servus erit fratribus suis (Gen. IX).« Quia mala praepositorum suorum non arguere, non divulgare temere quis debet; vel, dum videt, gaudere: alioquin damnabitur in posterum, id est in futuro. Boni vero Noe filii verecunda patris sui, injecto dorsis pallio, aversi venientes operiunt. »Quia, bonis [Col. 0804B] subditis, ut ait beatus Gregorius, sic praepositorum suorum mala displicent, ut tamen haec ab aliis occultent; judicantesque factum, et venerantes magisterium, nolunt videre quod tegunt.«

IV. Attendant etiam praefati detractores, quia humiliter sanctus David obedivit Sauli superbo, sed tamen regi, et a Domino electo; sed persequenti, et occidere ipsum David volenti; sed denique, exigentibus culpis suis, a Deo reprobato, et David ad regni gubernacula electo a Domino. Cum ergo haec ita essent, malo regi ita David obedivit, ut scriptum de ipso sit: »Quis in omnibus, sicut David inventus est in regno tuo ingrediens, et egrediens, et pergens ad imperium regis?« Rursumque, cum persequentem se regem ferire posset, eidem humili se professione prostravit [Col. 0804C] dicens: »Quem persequeris, rex Israel, quem persequeris? Canem mortuum, et pulicem unum.« Hinc discant subditi: licet humiles, licet innocentes, praelatis sibi a Deo potestatibus, licet contra se saevientibus deferre, non detrahere; obedire, non contradicere. Idem etiam David, cum servi eum sui ad feriendum Saul in speluncam ingressum, ubi ipsi erant, accederent; fregit eos responsionibus, quia manum in christum Domini mittere non deberet. Qui tamen occulte surrexit, et oram chlamidis ejus abscidit. Et quia hoc fecerat, post hoc percussit David cor suum. Ecce, dum pensat, a Deo unctum et sibi praelatum, licet se quaerentem ut occideret, occidere non vult David; et quia vel extremam [Col. 0804D] oram chlamidis ejus abscidit, poenitet. Super hunc locum ait sanctus Gregorius: »Facta praeposi orum oris gladio ferienda non sunt, etiam cum recte reprehendenda judicantur. Si quando vero contra eos, vel in minimis lingua labitur, necesse est per afflictionem poenitentiae cor cremetur, quatenus ad semetipsum redeat. Et cum praeposita potestas deliquerit, ejus contra se judicium, a quo sibi praelata est, perhorrescat. Nam cum in praepositis delinquimus, ejus ordinationi, qui eos nobis praetulit, obviamus.«

V. Ecce auctoritatibus sanctarum Scripturarum et sanctorum exemplis, probavimus, quanta sit reverentia exhibenda, remota obtrectatione, erga praelatos, et eis esse deferendum, non detrahendum, vel [Col. 0805A] maledicendum: alioquin et Dei praeceptis contraimus, et sanctorum vestigiis non instamus.



CAPUT IV. Contra hoc, quod omnes, etiam laici praedicant. Et quid ad hoc dicant, quidve nos, contra eos.

I. Secundo praedicant omnes passim, et sine delectu conditionis, aetatis vel sexus. Et quoniam in hoc errore multi eorum, qui specietenus Christiani dicuntur, seducuntur; gratia revocandi ipsos, et reliquos confirmandi, cooperante Deo, videamus, quibus rationibus, vel auctoritatibus innitantur ipsi, quidve a Catholicis dicatur contra eas infirmandas, et penitus vacuandas, et tertio loco, quid in sua assertione Catholici inducant.

[Col. 0805B] II. Primo igitur dicunt: ab omni, qui scit verbum Dei in populis seminare, praedicandum esse. Quoniam Jacobus dicit: »Scienti bonum facere, et non facienti, peccatum est illi (Jac. IV).« Quare autem, si scimus evangelizare, et cessemus, graviter peccamus? Hanc cum quidam haeresiarcha Scripturam pro se induceret, ei respondit: Legitur in Evangelio diabolum dixisse Domino Jesu: »Scio quis sis, Santus Dei. Et comminatus est ei Jesus dicens: Obmutesce (Marc. I).« Ecce noluit Dominus per os diaboli praedicari, licet diceret se scire ipsum; ne forte veritati falsitatem promittens deciperet simplices, sicut in exordio feminam seduxit. Sic, sic, responde, ex ore tuo nomen Christi non est annuntiandum, et si scires: ne, more venefici, dum mellita pocula [Col. 0805C] propinare crederis a quolibet simplice, permistum virus infundas. De malis quippe scriptum est: »Fel draconum vinum eorum, et venenum aspidum insanabile (Deut. XXXII).« Venenum aspidum insanabile est dogma haereticorum, quia, quisquis illud bibit, id est libenter audiendo percipit, morte procul dubio non caret.

III. Praeterea, non ait Apostolus: »Scienti bonum« docere, sed »facere (Jac. IV),« quare intelligendum est de illo, qui bonum quod intelligit, non perficit et ideo peccat: non de illo qui bonum, quod scit docere, non docet. Nec enim omnis homo peccat, qui non docet, quod scit: imo potius peccat, si doceat, cum tamen ipse praevaricator existat. David enim dicente: »Peccatori dixit Deus, quare tu [Col. 0805D] enarras justitias meas, et assumis testamentum meum per os tuum?« (Psal. XLIX.) Hoc Apostolus ait: »Qui alium doces, te ipsum non doces? qui in lege gloriaris, per praevaricationem legis Deum inhonoras?« (Rom. II.)

IV. Item in favorem erroris sui inducunt illud, pro se: »Qui audit, dicat, veni (Apoc. XXII).« Ubi beatus Gregorius ait: »Ut qui in corde vocem superni amoris acceperit, foras etiam proximis vocem exhortationis reddat.« Et rursus inde Gregorius: »In quantum pro divina largitate sufficitis, proximis vestris boni verbi cyathos date.«

V. Ad hoc respondemus: quod si diligenter ista attendantur, eis, de erroneis observationibus non [Col. 0806A] prosunt. Cum enim ait: »Qui audit dicat, Veni!« consequenter intelligitur, ut qui non audit intus in corde vocem fraterni amoris; vel qui vocem Dei non audit aure corporis, vel cordis, licet corporis; aut etiam opere non implet, non dicat alii, »veni.« Qui enim verbo Dei non obtemperat, qua fronte ad eamdem obedientiam, quam ipse opere non implet, alium invitet; aut, quomodo in alio aedificat obedientiam, quam in se destruit? Qui ergo verbum Dei non audiunt, imo inobedientes eidem existunt, sicut supra monstratum est, alios docere non debent. Unde et in hac eadem homilia idem sanctus Gregorius ait: »In quantum profecisse pensatis, etiam alios trahite, et in via Dei socios habere desiderate.« Ex his verbis patet, quos admoneat beatus [Col. 0806B] Gregorius, ad exhortandum proximos; eos scilicet, qui profecerant, et in via Dei erant; quos admonet, ut juxta quantitatem profectuum, alios trahant. Sed haeretici non profecerunt, imo defecerunt; et in via Dei non sunt; imo, sicut scriptum: »Errare fecit eos in invio, et non in via (Psal. CVI),« quare alios exhortari non debent. Opera enim, si fides desit, sic sunt, tanquam si sint magnae vires, et cursus celerrimus praeter viam.

VI. Item inducunt pro assertione sua illud, quod dicitur in Evangelio Marci: Joannes quidem respondit Domino, dicens: »Magister, vidimus quemdam in nomine tuo ejicientem daemonia, qui non sequitur nos, et prohibuimus eum. Jesus autem ait: Nolite prohibere eum. Nemo est enim, qui faciat [Col. 0806C] virtutem in nomine meo, et possit cito male loqui de me, qui enim non est adversum vos, pro vobis est (Marc. IX).«

VII. Ecce, inquiunt, iste non sequebatur apostolos; et tamen, quia daemonia ejiciebat in nomine Christi, Dominus imperat eis, ne prohibeant. Quare, si Christi nomen praedicamus, quamvis non sequamur episcopos, et alios sacerdotes, non tamen debent nos prohibere.

VIII. Sed ad hoc respondemus: quod auctoritas illa non juvat eos; sed laedit. Ille namque et bonum operabatur, quia daemonia ejiciebat, et in nomine Christi, et sic fidem habebat, et non loquebatur male. Qua de re, licet corporaliter non sequeretur apostolos; non erat prohibendus a bono opere; [Col. 0806D] quia spiritaliter vivendo per fidem, et opera, apostolos sequebatur, nec perversum dogma introducebat. Sed isti, et infideles sunt; et sunt sine obedientia, »quae sola fide meritum possidet;« cum »sine fide,« secundum Apostolum, »impossibile sit placere Deo (Hebr. XI).« Et ideo eorum opera, a via fidei eos elongant; nec per ea Deo approximant, sed recedunt, et fabricatores sunt mendacii, et cultores perversorum dogmatum. Quare prohibendi sunt, quia sunt adversum Christi sacerdotes. Super hunc quoque locum Catholici doctores scripserunt dicentes: quod in haereticis et malis Catholicis non sacramenta communia, in quibus nobiscum sunt, non contra; sed divisionem, paci [Col. 0807A] veritatique contrariam, qua adversum nos sunt, et Dominum non sequuntur nobiscum, detestari et prohibere debemus.

IX. Item aiunt Apostolum sibi suffragari, cum ait: »Quidam autem et propter invidiam, et contentionem; quidam autem et propter bonam voluntatem Christum praedicant (Phil. I).« Quidam enim invidebant Apostoli gloriae, et contendebant habere, conantes se pacificare illi, in laude praedicationis. Alii praedicabant Christum, quia vellent omnes homines ad agnitionem veritatis venire. Et post pauca: »Quid enim? Dum omni modo, sive per occasionem, sive per veritatem Christus annuntietur. Et, in hoc gaudeo; sed, et gaudebo (ibid.).« Ecce inquiunt: »Apostolus gaudet,« quocunque modo [Col. 0807B] Christus »praedicetur, sive per invidos, sive per bonos, sive bona intentione, sive prava.« Cur igitur episcopi non gaudent similiter, quando a nobis Christus praedicatur, sed contradicunt nobis? Ad hoc dicimus: quod multum refert, a quibus Christus annuntietur: a Catholicis, vel non Catholicis. A Catholicis praedicatur Christus aliquando bonis, aliquando malis, id est invidis, vel habentibus odio fratres, hoc est modo pascunt oves Christi pastores boni, modo mercenarii. De his dicitur: »Super cathedram Moysi sederunt Scribae et Pharisaei, quae dicunt vobis, facite: quae autem faciunt, facere nolite (Matth. XXIII).« De bonis autem dicit Apostolus: »Mementote praepositorum vestrorum, qui vobis locuti sunt verbum Dei, quorum intuentes [Col. 0807C] exitum conversationis, imitamini fidem (Hebr. XIII).« De non Catholicis vero, id est haereticis, dicitur: »Attendite a falsis prophetis, qui veniunt ad vos in vestibus ovium; intrinsecus autem sunt lupi rapaces (Matth. VII).« Et quasi quis quaereret, in quo discernerentur veri prophetae a falsis, subdit Dominus: »A fructibus eorum cognoscetis eos (ibid.).« Quia fideles opprimunt, Deum, si non verbis, factis blasphemant. Maxime autem per impatientiam discernuntur in tempore adversitatis. Jejunia enim, et orationes, et hujusmodi, sunt simulatis, sicut et bonis. Igitur discernuntur, non in foliis, id est sermonibus tantum, sed in fructibus. Unde Apostolus: »Veniam cito ad vos, si Dominus [Col. 0807D] voluerit, et cognoscam non sermonem eorum, qui inflati sunt; sed virtutem. Non enim in sermone est regnum Dei, sed in virtute (I Cor. IV).« Quasi dicat: Non cognoscam eorum folia, sed fructus.

X. Praeterea Christus est veritas, sicut idem ait: »Ego sum via, veritas et vita (Joan. XIV).« Quare, qui perversum dogma fingit et annuntiat, Christum non praedicat. Igitur Apostolus loquitur de malis Catholicis, id est mercenariis, sed tamen Christum, id est veritatem, annuntiantibus. Isti autem sua mendacia fabricant, et ideo juxta praeceptum Domini, attendendum est ab eis, id est diligenter cavendum. Eis itaque praedicantibus, non gaudemus, quia Christum non praedicant, sed falsitatem. Et quia nec rectores sunt, nec mercenarii, sed lupi; [Col. 0808A] quoniam pastores et audiendi sunt et imitandi, ut jam supra per apostolum probavimus. Mercenarii audiendi sunt, in his quae verbo docent, ut fiant, non imitandi in opere, sicut Dominus, ait: lupi attendendi et vitandi. Unde Apostolus: »Rogo, fratres, ut observetis eos, qui dissensiones et offendicula, praeter doctrinam, quam vos didicistis, faciunt, et declinate ab illis: hujusmodi enim Christo Domino non serviunt, sed suo ventri: et per dulces sermones et benedictiones seducunt corda innocentium (Rom. XVI).« Ecce, quia declinandi sunt tales, et quare? scilicet quia dissentire faciunt, a sensu scilicet fidelium credentes sibi removentes, et etiam offendere in proximum, cum scriptum sit: »Sine offensione estote Judaeis et gentibus, et Ecclesiae Dei (I Cor. [Col. 0808B] X).« In his scilicet, quae licet fieri et non fieri, »ut omnibus per omnia,« id est, vel faciendo, vel non faciendo, »placeatis (ibid.),« providete. Vel ideo dissensiones et offendicula simul jungit, quia quicunque aliud sentiunt, quam caeteri fideles, offendunt, »impingentes in lapidem offensionis et petram scandali.« Unde et Apostolus: »Peccantes in fratres, et percutientes eorum conscientiam infirmam,« exemplo scilicet, quod ab eis videtur, »in Christum peccatis (I Cor. VIII),« cujus membra sunt. Apostolus igitur jubet dissensiones vitari, cum ait: »Obsecro vos, fratres, per nomen Domini nostri Jesu Christi, ut id ipsum dicatis omnes, et non sint in vobis schismata. Sitis autem perfecti in eodem sensu,« idem volendi, »eadem scientia (I Cor. I),« [Col. 0808C] idem credendi. Et rursum jubet etiam offendicula caveri, cum ait: »Hoc judicate magis, ne ponatis offendiculum fratri, vel scandalum (Rom. XIV).«

XI. Igitur haeretici, qui faciunt dissensiones et offendicula, doctrinae apostolicae sunt contrarii, et ideo declinandi sunt.

XII. Rursum pro se inducunt illud, quod Moyses respondit Josue. Cum enim Josue duobus in castris remanentibus et prophetantibus vellet obsistere; ei per Moysem dicitur: »Quid aemularis pro me? Quis tribuat ut omnis populus prophetet: et det eis Dominus spiritum suum (Num. XI).« Ecce, inquiunt haeretici, Moyses non invidit prophetantibus, imo desideravit, ut omnis populus prophetaret. Clericorum [Col. 0808D] autem ordo obsistit nobis et invidet prophetantibus, id est exponentibus mysteria verbi Dei. Prophetia quippe est futurorum praenuntiatio, vel absconditorum revelatio, seu occultorum mysteriorum expositio. Sunt igitur clerici similes non Moysi, sed Josue. Et quia sanctorum vestigiis non inhaerent, sed invidorum, peccant, et contra nos audiendi non sunt.

XIII. Ad hoc nos dicimus, quia sicut et Moyses, vellemus, ut omnis populus prophetaret, et daret eis Dominus spiritum suum, ut veritatem, quam nos loqui non sufficimus, ora cunctorum sonarent: »Sed unusquisque proprium donum habet a Deo, alius quidem sic, alius vero sic. Quosdam enim dedit apostolos, quosdam autem prophetas, alios [Col. 0809A] vero evangelistas, alios autem pastores et doctores (I Cor. VII).« Simile est quod Apostolus ait: »Volo omnes homines esse sicut me ipsum (ibid.);« scilicet continentes, »sed unusquisque habet proprium donum ex Deo, etc.« Deus autem dissensionis non est, sed pacis, sicut in omnibus ecclesiis sanctorum, docet Apostolus. Ergo prophetia omnibus data non est. Et dicimus illis non esse datam. Prophetia enim donum Dei est; isti vero dissensionem et offendicula faciunt, sicut supra dictum est. Quare in eis Deus non est, qui in pacificis et concordibus habitat. Unde Apostolus: »Pacem habete; et Deus pacis et dilectionis erit vobiscum (II Cor. XIII).« Et alibi: »Supportantes invicem in charitate, solliciti servare unitatem Spiritus in vinculo pacis [Col. 0809B] (Ephes. IV).« Isti autem pacem Catholicam nec habent nec amant, sed in populo Christiano dissensionem et discordiam faciunt: ideo quod quidam eos sequuntur, quidam haesitant, an eos an vero viros catholicos sequi debeant. Quare in eis unitas Spiritus non est, quae in vinculo pacis servatur.

XIV. Non ergo invidemus eis prophetantibus; quia prophetae non sunt, nisi forte falsi; de quibus Dominus: »Attendite a falsis prophetis,« etc. (Matth. VII.) Et de hujusmodi Jeremias populo Israelitico: »Prophetae tui videbant tibi falsa, non aperiebant iniquitatem tibi, ut te ad poenitentiam provocarent (Thren. II).« Tales sunt isti, qui populo Christiano [Col. 0809C] viderunt, et praedicant falsa. Et cum scriptum sit: »Clama, ne cesses, annuntia populo meo scelera eorum, et domui Jacob peccata eorum (Isa. LVIII);« isti econtrario, non annuntiant fidelibus crimina quae perpetrant quidam, non ad poenitentiam eos provocant. Merito igitur repelluntur quasi pseudoprophetae. Et certe Dominus ait: »Surgent pseudochristi, et pseudoprophetae, et dabunt signa magna et prodigia, ita ut in errorem inducantur, si fieri potest, etiam electi (Matth. XXIV).« Temporibus novissimis pseudochristi signa dabunt, et ideo multos seducent. Nec mirum, cum isti qui nulla signa faciunt, multorum fides subvertant; et per dulces sermones seducant corda innocentum.

XV. Ad hoc dicunt quod multi laici, verbum Dei [Col. 0809D] in populo fideli disseminaverunt, sicut fuit beatus Honoratus, et sanctus Equitius, quorum meminit sanctus Gregorius in libro Dialogorum, et in his temporibus sanctus Raimundus, cognomento Paulus; ad cujus sanctitatem approbandam, multa fiunt miracula. Denique et primi apostoli idiotae et sine litteris (Act. IV) fuerunt. Et isti omnes, licet laici, verbum Dei praedicaverunt. Quare et nos eorum actus imitantes, repellendi non sumus, imo audiendi.

XVI. Sed ad hoc respondemus, quod revera apostoli, ante vocationem, sine litteris fuerunt; sed »aperuit Dominus eis sensum, ut intelligerent Scripturas (Luc. XXIV),« et Spiritum sanctum infudit; [Col. 0810A] et ipsemet misit eos praedicare regnum Dei. Praeterea non errores, sed fidem Catholicam et praecepta Domini praedicabant. Et quia nova et inaudita miracula, per Dei gratiam fecerunt: »Domino cooperante, et sermonem confirmante, sequentibus signis (Marc. XVI).« Sed isti sacras litteras non intelligunt, sicut Apostolus ait: quod »quidam aberrantes, conversi sunt in vaniloquium, volentes esse legis doctores, non intelligentes neque quid loquuntur, neque de quibus affirmant (I Tim. I).« Non intelligunt, quia carent fide, sine qua nemo potest donum intelligentiae habere, sicut scriptum est: »Nisi credideritis, non intelligetis (Isa. VII).« Item, non intelligunt, quia non faciunt. Si facerent quae scripta sunt, bene intelligerent, [Col. 0810B] sicut scriptum est: »Intellectus bonus omnibus facientibus eum (Psal. CX).« Idem est quod vinea ablata est colonis non reddentibus fructum, et data aliis agricolis, qui reddant fructum temporibus suis. Et talentum est ablatum servo pigro, qui noluit negotiari. Hinc et Dominus Judaeis: »Auferetur a vobis regnum Dei,« id est sacrae Scripturae intelligentia; »et dabitur genti, facienti fructus (Matth. XXI).« Spiritum vero sanctum non habent, quia a sancta Ecclesia recesserunt; extra quam nulli datur. Inde est quod Dominus ait discipulis: »Sedete in civitate, quoadusque induamini virtute ex alto (Luc. XXIV).« Ecclesia quippe est civitas regis magni, in qua qui sedent, id est humiles, [Col. 0810C] induuntur virtute Altissimi. Unde et Spiritus vehemens »replevit totam domum, ubi erant sedentes (Act. II),« id est sanctam Ecclesiam, ubi humiles recipiunt Spiritum sanctum. Scriptum est enim: »Super quem requiescet spiritus meus, nisi super humilem, et quietum et trementem sermones meos?« (Isa. LXVI.) Ipsi vero humiles non sunt, dum rectoribus ecclesiarum se praeferunt. Econtra humilis David, superbum regem sibi praetulit, cum ait: »Quem persequeris, rex Israel, quem persequeris? canem mortuum et pulicem unum (I Reg. XXVI).« Notandum, quam humiliter de se senserit, cum se canem mortuum et pulicem unum nominaverit. Et quid de Saule, licet reprobato a Deo, quem regem Israel vocavit? Hinc tam haeretici [Col. 0810D] quam alii superbi Christiani attendant, quantum debeant deferre potestatibus ecclesiasticis, vel saecularibus, quarum merita apud Deum ignorant, si sanctus David tantum veneratus est superbum regem, quem sciebat reprobatum a Deo, seque electum ad regni gubernacula.

XVII. Praeterea, ambulant inquiete, »nil operantes,« sicut Apostolus ait de eorum similibus, sed »curiose agentes,« scilicet de alienis, quibus Apostolus jubet, »ut cum silentio operantes, suum panem,« id est proprii laboris, »manducent (II Thess. III),« non alienum. Cum ergo superbi sint, et inquieti, non requiescet super eos Spiritus sanctus, qui humiles et quietos inhabitat.

[Col. 0811A] XVIII. Quod vero de sanctis laicis opponunt, quia verbum Dei praedicaverunt; nullo modo objicerent, si verba sancti Gregorii attenderent. Ait enim de sancto Honorato, quod virtute abstinentiae, humilitate aliisque virtutibus, et insuper miraculis fulsit; itemque ingentis saxi molem venientem super cellam, et interempturam fratres, invocato Christi nomine et signo crucis, per manum dexteram extensam opposito fixit. Hunc alicujus fuisse disciplinae, se non audisse, testatur Gregorius. In quo haeretici inhaerent, dicentes, se instar illius, post se habere discipulos: licet nullum magistrum habuerint. Sed attendant, quae subdit sanctus Gregorius. Ait enim: »Usus rectae conversationis est, ut praeesse non audeat, qui subesse non didicerit.« Et idem [Col. 0811B] ait: »Quod haec libertas in exemplum non est trahenda: ne dum quisque se similiter sancto Spiritu impletum, id est non humano magisterio edoctum praesumit, discipulus hominis esse despiciat, et magister erroris fiat,« etc. Et item: »Haec infirmis veneranda sunt, non imitanda.«

XIX. Sanctus quoque Equitius ab angelo edoctus est, et missus. Nocte quippe speciosus juvenis per visionem ei astitit, et in lingua phlebotomum posuit dicens: »Ecce verba mea posui in ore tuo, egredere ad praedicandum.« Sanctus iste castitate, oratione, animarum zelo, doctrina, humilitate, prophetia et potestate in effugandis spiritibus immundis fulsit. Non est igitur mirum, si iste a Deo edoctus [Col. 0811C] et missus, et tot pollens virtutibus, licet sacrum ordinem non haberet, praedicavit. Sane hujus viri exemplo discant haeretici, quod debeant sine mora obedire et summo pontifici, et episcopis. Vocatus enim a Romano pontifice per Vitalianum defensorem, protinus gratias egit Deo; et illico jussit hora eadem jumenta parari; et Vitalianum vehementissime urgere coepit, ut eadem hora exire debuissent. Sed quia Vitalianus ex itinere lassatus erat, ad ejus nutum, nocte illa remanserunt. Mane vero facto summus pontifex per alium nuntium mandavit, ut famulus Dei Equitius de monasterio non moveretur. Quo audito, servus Dei, quamvis contristatus, quia non perrexerant, remansit. Ecce, iste sanctus Romano pontifici obediens est, et in eundo, et in [Col. 0811D] remanendo.

XX. Item, eumdem Dei famulum Cadorius episcopus rogavit, ut in congregatione sua susciperet quemdam nomine Basilium, qui in magicis artibus primus, Roma fugiens, in monachico habitu Valeriam petit. Rogatus igitur sanctus Equitius respondit episcopo: »Hunc, quem mihi commendas, pater, non video monachum esse, sed diabolum.« Et episcopus ait: »Occasionem quaeris, ne debeas praestare, quod peteris.« Cui sanctus Equitius: »Ego quidem hoc eum denuntio esse, quod video; ne tamen nolle me obedire existimes, faciam quod jubes.« Susceptus igitur in monasterio est. Post dies vero non multos, absente Dei famulo, idem Basilius suis [Col. 0812A] magicis artibus dementavit quamdam virginum sanctimonialium, quibus Equitius praeerat. Illa quoque virgo febrire coepit, ac dixit se statim morituram, nisi Basilius (monachus) adveniret et curaret eam. Missum itaque est repente et Dei famulo nuntiatum, qui et virginem protinus curavit: et Basilium, evidenter a fratribus cognito, quod esset maleficus, a congregatione ejici fecit. Ecce, et episcopo obediens exstitit, in susceptione Basilii; licet per spiritum prophetiae cognosceret, esse maleficum. His igitur exemplis discant haeretici obedire et Romano pontifici, et caeteris episcopis.

XXI. Sane, quod allegant de sancto Raimundo Paulo, quia cum laicus esset praedicaverit, et Ecclesia [Col. 0812B] eum receperit, verum est. Sed vir catholicae conversationis, ut dicitur, honeste, permittentibus episcopis, praedicavit, nullum inducens errorem, sed in omnibus orthodoxus, rectoribus ecclesiarum obediens, toto studio ad colligendas Deo animas inardescens, haereticorum, pro scire et posse acerrimus expugnator; super fluvium rapidissimum, qui dicitur Durentia, ex eleemosynis fidelium pontem construens, et transitum ab omni exactione, ut dicitur, liberum peregrinis cunctisque viatoribus redimens; cui operi pio, in loco, qui dicitur Boni Pas, cum aliis indigentibus, pro temporis opportunitate vacavit. Desinant ergo haeretici, hunc virum catholicum, pro sui erroris defensione inducere, a cujus vestigiis tam procul deviare noscuntur.

[Col. 0812C] XXII. Haec diximus, ad confutandas rationes haereticorum, ostendendo etiam auctoritates sanctarum Scripturarum, quas teste apostolo Petro, ad suam perditionem depravant, qualiter sint intelligendae. Nunc vero studii sit nostri, proferre in medium, cooperante Spiritu sancto, et auctoritates et rationes, quibus luce clarius constet, eos non debere praedicare verbum Dei, nec a fidelibus esse audiendos.



CAPUT V. Quod non licet eis verbum Dei ministrare fidelibus.

I. Et quoniam de laicis quaestio est, an verbum [Col. 0812D] Dei seminare valeant in populis; distinguendum est: an sint Catholici, vel non. Nimirum, si sint Catholici, et honestas vitae eos commendet; si sermo eorum sit sale sapientiae conditus; et juxta capacitatem singulorum, verbi mensuram dispensare noverunt, certoque loco praefuerint, aut sub obedientia veri Catholici fuerint, secundum quantitatem profectus sui, in scientia, vel opere ad nutum episcoporum, vel presbyterorum, in quorum territorio fuerint, proximos exhortari, ut arbitror, poterunt; si tamen uxoribus alligati non fuerint, nec eos pondus terrenae sollicitudinis oppressit. Sane, si vita eorum reprehensibilis fuerit, eos audiri necesse non est. Quod enim Dominus ait: »Quae dicunt, facite,« non est dictum, nisi de his qui sedent super [Col. 0813A] cathedram Moysi, id est de magistris et doctoribus divinae legis, quos Deus praefecit populo suo. »Peccatori autem dixit Deus: Quare tu enarras justitias meas, et assumis testamentum meum per os tuum?« (Psal. XLIX.) Hinc etiam David dictum est: »Non aedificabis tu mihi domum; quia vir sanguinum es (II Reg. XVI).« Vir sanguinum templum Dei aedificare prohibetur, quia qui adhuc factis carnalibus incubat, necesse est ut instituere spiritualiter proximorum mentes erubescat.

II. »Sermo quoque in gratia semper sit sale sapientiae conditus,« secundum Apostolum, »ut sciat quomodo oporteat unicuique respondere (Col. IV).« Aliter scilicet idiotae, aliter litterato, aliisque personis. Sed quando hoc laicus distinguere poterit, [Col. 0813B] cum ad hanc scientiam vix cleri pertingant? Et quidem cibus non est aptus, nisi sale conditus; nec sermo est utilis, sine documento sapientiae. Unde in Levitico: »In omni oblatione offeres sal (Lev. II);« id est in omnibus dictis vel factis apostolicam sapientiam habeas. Si ergo apostolicam sapientiam in dictis et factis non habeat, sermo ejus est inutilis, et ideo vitandus. Apostolus enim ait ad Timotheum: »Profana,« id est haereses, »inaniloquia devita (II Tim. II),« id est (quae sunt) sine fructu, etsi non ita mala, ut profana. »Multum enim proficiunt ad impietatem,« id est contra cultum Dei; »et sermo eorum, ut cancer serpit (ibid.),« paulatim, quae sana sunt corrumpendo.

[Col. 0813C] III. Ad haec, qui docet, debet attendere capacitatem audientium, ut mensuram tritici id est divini verbi dispenset, »sicut Deus divisit unicuique mensuram fidei (II Cor. X).« Unde Apostolus jubet prophetiam, id est occultorum revelationem ministrari secundum rationem fidei, id est mensuram fidei eorum, quibus manifestari debent occulta; ne velut imperfecta, altioribus suffocetur; vel adulta his, quibus est perficienda, frustretur Alioqui, si in ejus verbo auditor offenderit, apud Deum reus tenebitur doctor. Unde in lege scriptum est: »Si quis aperuerit cisternam, et foderit, et non operuerit eam, cecideritque bos vel asinus in eam, dominus cisternae reddet pretium jumentorum (Exod. XXI).« Cisternam aperire est Scripturae sacrae arcana [Col. 0813D] penetrari per intellectum. Ille vero cooperit, qui sublimes sensus Scripturae, coram non capientibus, per silentium tegit. Quisquis autem apud bruta audientium corda non contegit, poenae reus addicitur; si per verba ejus in scandalum sive munda, sive immunda mens capitur.

IV. Praeterea, si certo loco praefuerint, aut per obedientiam subjacuerint, evidentius innotescunt, et quia sanctae Ecclesiae obedientes sint, apertius liquet; cum omnis fere locus in aliqua sit dioecesi, omnisque dioecesis fere limites proprios habeat. Nec hoc solum, sed etiam in qualibet dioecesi constitutae ecclesiae propriis limitibus distinguantur diversi modo: quatenus, nec episcopus jura episcopalia, nisi in sua dioecesi; nec sacerdos in parochia aliena [Col. 0814A] potestatem habeant; cum scriptum sit: Nemo mittat falcem in alienam messem; id est fideles alii commissos nullus judicare praesumat. Et Apostolus: »Tu quis es, qui judicas servum alienum? suo domino stat, aut cadit (Rom. XIV).« Si ergo episcopus extra suam dioecesim, vel sacerdos extra suam parochiam potestatem suam exercere regulariter non possunt: quanto minus ignotus homo et laicus in messe aliena, id est in populo alii commisso, falcem verbi sine licentia episcopi vel sacerdotis, ad cujus curam pertinet, mittere poterit? Et certe in vinea non laboraverunt, Evangelio teste, nisi a patrefamilias conducti. Et in alio loco habetur, quod vineam suam locavit paterfamilias agricolis, qui reddent ei fructus temporibus suis. Et certe, licet ipsi non redderent [Col. 0814B] fructus domino, sed econtrario servos ejus caederent, occiderent et lapidarent, et in fine filium ejus occiderent; nullus tamen praesumpsit vineam sibi mancipare, quandiu dominus toleravit eorum inutilitatem et malitiam. Quoniam in plebe commissa alii quamvis inutili, quamvis malo, quandiu ab Ecclesia toleratur, sine ejus nutu et licentia, cui credita est, nullus laborare, id est vites inutiles ejicere et fructuosas plantare, ligonem verbi ponere, vineam in superfluis putare, in necessariis propagare praesumit.

V. Denique, quis adeo demens est, ut oves alienas, domino inconsulto, pascere attentet? eo enim ipso suspectus est, quo se ipsum ingerit, maxime si [Col. 0814C] ignotus est. Et iste est, qui »non intrat per ostium, sed ascendit aliunde, et est fur et latro. Fur autem non venit, nisi ut furetur, mactet et perdat (Joan. X).« Et certe, ut aiunt doctores, per ostium quis intrat, credendo Filium Dei: et imitando humilitatem ejus, amore ejus, non pro mercede aliis praedicando. Alioqui si infidelis est, vel superbus, vel quae sua sunt quaerat, non quae Jesu Christi (Phil. II), fur est; quod alienum est, suum dicendo; et latro, occidendo.

VI. Ex his omnibus videtur, nec clerico, nec laico, cujus habitatio ignoratur, (imo etiamsi sciatur, ubi habitet), esse licitum, vineam, id est plebem, et gregem alienum excolere, seu pascere, sine licentia episcopi vel presbyteri, ad cujus curam spectat. Et [Col. 0814D] si quis forte praesumat, poterit ei illud objici: »Quis constituit te principem aut judicem super nos? (Act. VII.)« Teste Evangelio legitur, quod quidam de turba dixit Jesu: »Magister, dic fratri meo ut dividat mecum haereditatem. At ille dixit ei, homo, quis me constituit judicem, aut divisorem super vos? (Luc. XII.)« Et, si in rebus transitoriis exigitur, ut judex constituatur, ne se quis sponte ingerat, quanto magis in divinis? Apostolo quoque teste: »Nec quisquam sumit sibi honorem, sed qui vocatur a Deo, tanquam Aaron (Hebr. V).« Itaque volens ostendere in vocatione Dei fidem ex auditu verbi Dei, praedicationemque ex fonte divinae gratiae manare, ait: »Quomodo invocabunt in quem non crediderunt; aut quomodo credent ei, quem non [Col. 0815A] audierunt; quomodo autem audient sine praedicante; quomodo vero praedicabunt, nisi mittantur?« (Rom. X.) Ex hac connexione probatur, quod nec invocant aliqui Deum, si non ei credant; nec credunt, si non audierint; nec audiunt, nisi eis aliqui praedicaverint; nec aliqui praedicare debent, nisi mittantur. Prius ergo est a Deo mitti, a quo bona cuncta procedunt; et sic Deo mittenti quisque obedire debet et praedicare. Sic nimirum Moyses mittitur a Deo filiis Israel, et post multas excusationes ne mittatur habitas, Deo in voluntate persistenti, obtemperat. Sic Isaias, sic et alii sancti prophetae, non nisi missi populum Dei docuerunt.

VII. In Novo quoque Testamento, apostoli aliique discipuli a Domino missi sunt praedicare verbum Dei. [Col. 0815B] Unde et apostoli dicuntur, id est missi. Apostoli quoque Paulus et Barnabas a Spiritu sancto missi sunt, discipulis tamen jejunantibus, orantibus et imponentibus illis manus, et segregantibus in opus, ad quod assumpti erant; nec praedicandi officium accipiunt, quo usque ista et a Deo et a discipulis facta fuerunt. Deinde apostoli per singulas ecclesias presbyteros constituerunt. Sanctus quoque Paulus praecipit Tito, ut per singulas civitates presbyteros, id est episcopos, constituat.

VIII. Ex his patet, quod quidam mittuntur a Deo tantum; quidam a Deo et homine; quidam, nec a Deo, nec ab homine. A Deo tantum, ut Moyses, Joannes Baptista, et praescriptus sanctus Equitius. [Col. 0815C] Scilicet beato Gregorio teste: »Istorum libertas vitae ab infirmis in exemplum non est trahenda; ne dum quisque se similiter sancto Spiritu impletum praesumit, discipulus hominis esse despiciat, et magister erroris fiat.« A Deo mittuntur et homine, ut apostoli a Christo, Deo scilicet et homine, et alii ab apostolis vel episcopis eorum locum tenentibus. Hinc est quod Apostolus ait episcopis, quos ipse constituerat: »Attendite vobis, et universo gregi, in quo Spiritus sanctus posuit vos episcopos regere Ecclesiam Dei, quam acquisivit sanguine suo (Act. XX).« Ecce, sicut liber Actuum apostolorum refert, ipse constituerat, et tamen a Spiritu sancto missos ait: Sunt alii, qui a Deo non mittuntur; sed extremitate praesumptionis per se veniunt; et ut [Col. 0815D] subtilius seducant, a Deo se missos mentiuntur; quibus vere potest illud propheticum coaptari: »Vae, qui prophetant de corde suo; qui ambulant post spiritum suum. Qui dicunt, dicit Dominus: et Dominus non misit eos (Ezech. XIII).« De quibus Salvator in Evangelio Joannis loquitur: »Omnes qui ante me venerunt, fures sunt et latrones (Joan. X).« Qui venerunt, non, qui missi sunt. Ipse enim ait: »Veniebant, et ego non mittebam eos.« In venientibus, praesumptio temeritatis; in missis vero, obsequium servitutis est. Vae igitur, id est aeterna damnatio est his qui dicunt se missos, et non sunt; quasi mendacibus, furibus et latronibus, et praesumptuosis. Sane quia qui a Deo mittuntur, signa evidentissima habent; virtutes, scilicet charitatem, [Col. 0816A] pacem, patientiam, continentiam, benignitatem, humilitatem, et ejus individuam comitem obedientiam. Hinc beatus Jacobus ait: »Quae de sursum est sapientia, primum pudica est, deinde pacifica, modesta, suasibilis, bonis consentiens, plena misericordia, et fructibus bonis, non judicans, sine simulatione (Jac. III).« Ecce evidentia signa sapientiae a Deo datae!

IX. Qui vero a Deo mittuntur et homine, habent testimonium apertum, quod missi sunt. Qui vero per se veniunt, nec sunt missi; nec habent testimonium hominis mittentis, nec Dei, si caruerint charitate, humilitate et obedientia; quae, teste Beda, est individua comes humilitatis.

X. Ex his omnibus certo certius est, eos, qui sacrum [Col. 0816B] ordinem non habent, non facile in plebe Dei audiendos; id est nisi evidentia signa habeant, quod a Deo sunt missi. Et si rectoribus sanctae Ecclesiae obedientes non fuerint, patet, quod non sunt missi, sed per se venerunt. »Quia« enim »omnis potestas a Deo est; et quae a Deo sunt, ordinata sunt, qui potestati resistit, Dei ordinationi resistit; qui autem Dei ordinationi resistit, damnationem sibi acquirit (Rom. XIII).«

XI. Praeterea, qui uxores habent, aut pondere terrenae sollicitudinis opprimuntur, ad disseminandum verbum Dei idonei non sunt. Apostolo namque teste: »Qui cum uxore est, sollicitus est quae sunt mundi, quomodo placeat uxori, et divisus est (I Cor. [Col. 0816C] VII).« Praedicator quippe verbi Dei ab omni cura terrena cor liberum habere debet, ut tanto perspicacius aliis fugienda videat, quanto hoc ipse per scientiam et vitam verius declinat. Non enim proprie maculam in rebus considerat oculus, quem pulvis gravat. Hinc enim Dominus ait primis sanctae Ecclesiae doctoribus: »Nolite portare sacculum, neque peram (Luc. X).« Quid autem per peram significatur, nisi onera saecuti? Hinc et primus Ecclesiae pastor ait: »Non est aequum nos derelinquere verbum Dei, et ministrare mensis. Instituamus,« inquit, »super hoc opus viros boni testimonii, plenos Spiritu sancto, et sapientia, nos orationi, et ministerio verbi instantes erimus (Act. VI).«

XII. Cum igitur omnia supra dicta in doctore divini [Col. 0816D] sermonis attendenda sint, formidolosum est committere laico talentum verbi, maxime cum hoc commissum sit sacerdotibus, scilicet docere omnia legitima, quae praecepit Deus filiis Israel per manum Moysi, Malachia dicente: »Labia sacerdotis custodiunt scientiam, et legem requirent ex ore ejus; quia angelus Domini exercituum est (Mal. II).« Haec dicta sunt, si laicus fuerit Catholicus; scilicet, ut sine licentia episcopi vel presbyteri, in ejus messe, id est plebe, falcem verbi non mittat, nec familiae, super quam Dominus eum non constituit, det tritici mensuram, aut se ingerens gregem pascat alienum, aut in vinea laboret aliena non vocatus



CAPUT VI. Respondetur objectioni, qua dicunt cum Apostolo: Obedire oportet Deo, non hominibus; et de quibusdam aliis.
[Col. 0817A]

I. Sane sive laicus, sive clericus in haeresim lapsus fuerit, a fidelibus audiendus non est, sed vitandus. Haereticus vero est, qui antiquam, seu alterius haeresim sequitur, vel novam fingit. Tales sunt qui dicunt, non esse obediendum episcopis, sacerdotibus, nec, quod dictu horribile est! sanctae Romanae Ecclesiae. Istos tales haereticos esse seu infideles, ex eo constat, quod supra ditum est: »Sola enim est obedientia, quae fidei meritum possidet;« qua sine, quisque infidelis convincitur, etsi fidelis esse videatur.

[Col. 0817B] II. Sed, inquiunt, obedimus Deo, non hominibus, sequentes Petrum qui dixit: »Obedire oportet Deo magis quam hominibus (Act. V).« Dominus quippe praeceperat discipulis dicens: »Euntes in mundum universum, praedicate Evangelium omni creaturae (Marc. XVI).« Principes vero sacerdotum et magistratus templi, et seniores prohibuerant, ne docerent, aut loquerentur in nomine Jesu. Videns ergo Petrus Christum jussisse, ut docerent omnem creaturam: et econtra, principes Judaeorum prohibuisse, dixit: »Obedire oportet Deo magis quam hominibus.«

III. Sed ex hac scriptura praescripti haeretici errorem suum defendere nequeunt. Non est enim eis [Col. 0817C] a Deo injunctum, ut doceant. Illi enim, quos Dominus mittit sicut praedictum est, evidentia signa humilitatis, cujus individua comes est obedientia, et charitatis, aliarumque virtutum et miraculorum habent: »Domino cooperante, et sermonem confirmante sequentibus signis (Marc. XVI).« Haec signa illi non habent; quare nec a Deo missi sunt, nec loqui debent. Unde, cum beatus Job vocasset amicos suos, in specie haereticorum, »fabricatores mendacii, et cultores perversorum dogmatum,« subdit: »Utinam taceretis, ut putaremini sapientes!« (Job XIII.) Item: »Nunquid indiget Deus vestro mendacio, ut pro illo loquamini dolos? (ibid).« Et item: »Nunquid habebunt finem verba ventosa?« (Job XVI.) Et rursum: »Rugae meae testimonium [Col. 0817D] dicunt contra me: et suscitatur falsiloquus contra faciem meam contradicens mihi (ibid.).« Et item: »Verbosi amici mei (ibid.).« Et item: »Attendite ad me, et obstupescite, et superponite digitum ori vestro (Job XXI).« Et item: »Responsio vestra ostensa est repugnare veritati (ibid.).« Dominus quoque dixit ad Eliphaz Themanitem: »Iratus est furor meus in te, et in duos amicos tuos; quia non estis locuti coram me rectum sicut servus meus Job (Job XLII).« Teste vero Gregorio, Job habet typum sanctae Ecclesiae, et ejus amici figuram haereticorum; qui eo dicuntur amici, quod sanctae Ecclesiae in quibusdam sacramentis communicant; sed in erroribus, quos sectantur, vel fingunt, dicuntur fabricatores mendacii. Et quia in ipsis defendendis [Col. 0818A] laborant, dicuntur cultores perversorum dogmatum. Et quoniam eorum malitia latet, vocantur rugae, qui dicunt testimonium contra sanctam Ecclesiam, dum eam simul oppugnant, non rationibus, sed sermonibus falsis et inutilibus; et ideo dicuntur falsiloqui et verbosi, et eorum verba ventosa. Et ideo eis expedit tacere. Unde, et optat Job ut taceant; et ut superponant digitum ori, et attendant rectores sanctae Ecclesiae loquentes, implentes illud Jacobi (cap. I): »Sit autem omnis homo velox ad audiendum, et tardus ad loquendum.«

IV. Provocant vero iram Dei in se, quia aliter quam sancta Ecclesia, docent. Qua de re, nec eorum sacrificia, nec orationes Deus suscipit; sed, si [Col. 0818B] eis poenitentibus sancta Ecclesia pro eis offerat, vel oret, suscipit. Unde et Dominus ait amicis Job: »Sumite vobis septem tauros, et septem arietes, et ite ad servum meum Job; et offerat holocaustum pro vobis; Job autem servus meus, orabit pro vobis; faciem ejus suscipiam, ut non vobis imputetur in stultitiam. Neque enim locuti estis coram me rectum, sicut servus meus Job. Et fecerunt sicut fuerat ad eos locutus Dominus; et suscepit Dominus faciem Job, et conversus est ad poenitentiam Job, cum oraret ille pro amicis suis (Job XLII).«

V. Desinant ergo haeretici verbosari; et relicto superbo principatu, quasi immolatis tauris et arietibus, poenitendo ad sanctam redeant Ecclesiam; [Col. 0818C] quae sacrificiis et precibus, pro eorum erratibus intercedit; quoniam, extraneam, nullius sacrificium, vel oratio suscipitur.

VI. Apostolos igitur a Deo esse missos, vitae honestas, miraculorum novitas, doctrinae integritas testabantur. Qua de causa, Judaeis infidelibus, Domini crucifixoribus, ac discipulorum persecutoribus, praecipientibus aliud, ut scilicet nomen Domini exstingueretur, quasi blasphemantibus Deum, apostoli obedire non debuerunt; sed Domino cooperanti, et sermonem confirmanti sequentibus signis, qui et eos miserat. Sed econtra, praescripti omnino Deo non obediunt, et insuper obediunt infidelibus hominibus, id est haeresiarchis; quidam vero, nec Deo, nec hominibus. Deo quippe non [Col. 0818D] obedire ex eo constat, quia non obediunt, quibus Dominus jussit obediri, scilicet qui sedent super cathedra Moysi, id est episcopis et sacerdotibus, qui locum Moysi tenent, dum populo Dei praesunt, regunt et Dei praecepta docent, ac perversos corripiunt. Hinc scriptum est: »Super cathedram Moysi sedent Scribae et Pharisaei: omnia ergo quaecunque dixerint vobis, servate et facite (Matth. XXIII).« Praeterea Apostolus ait: »Obedite praepositis vestris, et subjacete eis (Hebr. XIII).« Et Petrus: »Adolescentes, subditi estote senioribus (I Petr. V).« Seniores vero vocat pastores gregis; de quibus supra dixerat: »Pascite, qui in vobis est, gregem Dei (ibid.).«

VII. Ex his certissime apparet, praenominatos [Col. 0819A] haereticos nec Deo, nec apostolis obedire. Quidam vero in reprobum sensum traditi, hominibus perfidis, ut haeresiarchis obediunt, contemptis pastoribus Catholicis. Alii, quasi oves sine pastore, nullius obedientiae subjacent, quod lex Dei vocat »filios Belial (III Reg. XXI),« hoc est »absque jugo.« Sane Dominus oves, quas per se paverat, ascensurus ad coelos, non sine pastore reliquit; sed beato Petro commendavit dicens: »Simon Joannis diligis me plus his? pasce oves meas (Joan. XXI).« Quo exemplo instructi apostoli atque apostolici viri, per successiones temporum fidelibus Dei pastores praeficere curaverunt. Nam et grex sine pastore perit, et exercitus sine duce, et urbs sine domino, et regio sine rectore dissipatur, sicut scriptum est: »Ubi [Col. 0819B] non est gubernator, corruit populus (Prov. XI).«

VIII. Ex his et hujusmodi attendant inimici veritatis, quantum desipiant, qui sine gubernatore Deo, vel homine exsistere praesumunt. Ex verbis igitur beati Petri, quibus se obedire Deo, non hominibus, astruere nitebantur, quasi Goliath proprio gladio jugulantur; dum nec Deo, nec hominibus catholicis obedire convincuntur. Eapropter, quasi infideles, et anathematizati, vitandi sunt, nec salutandi, nec in communionem recipiendi; sed fugiendi, et de medio tollendi. Hinc Apostolus ait: »Nolite jugum ducere cum infidelibus: quae enim participatio justitiae cum iniquis? Aut, quae societas luci ad tenebras? quae autem conventio Christi ad Belial? Aut quae pars fideli, cum infideli? qui autem consensus [Col. 0819C] templo Dei, cum idolis?« (II Cor. VI). Item idem Apostolus: »Sed licet nos, aut angelus de coelo evangelizet vobis, praeterquam quod evangelizavimus vobis, anathema sit. Sicut praediximus et nunc iterum dico: »Si quis vobis evangelizaverit praeter id quod accepistis, anathema sit (Gal. I).« Et idem: »Haereticum hominem post unam et alteram correptionem devita, sciens quia subversus est qui hujusmodi est;« id est perditus est, qui et ita incorreptibilis, »et delinquit proprio judicio condemnatus (Tit. III).«

IX. Alii judicio Ecclesiae, ab ea, pro suis criminibus ejiciuntur; sed haeretici suo judicio ab ea recedunt. Idem praecipit Thessalonicensibus: »Ne commisceantur ei, qui non obedierit verbo (II Thess. [Col. 0819D] III)« ejusdem Apostoli. Hinc et beatus Joannes: »Omnis qui recedit, et non permanet in doctrina Christi, Deum non habet (II Joan. IX).« Et post pauca: »Si quis venit ad vos, et hanc doctrinam non affert, nolite recipere eum in domum; nec ave ei dixeritis. Qui enim dicit ille ave, communicat operibus malignis (II Joan., X).« Hinc et beatus Paulus: »Denuntiamus vobis, fratres, in nomine Domini nostri Jesu Christi, ut subtrahatis vos ab omni fratre ambulante inordinate, et non secundum traditionem, quam acceperunt a nobis (II Thess. III).« Et item: »Profana, et inaniloquia devita: multum enim proficiunt ad impietatem,« etc. (II Tim. II.) Et iterum: »Doctrinis variis et peregrinis nolite [Col. 0820A] abduci (Hebr. XIII).« Et item: »Auferte malum ex vobis ipsis (I Cor. V),« quod fit, cum malus homo a communione Ecclesiae per disciplinam ecclesiasticam ejicitur. Et item: »Currebatis bene, quis vos impedivit veritati non obedire? Nemini consenseritis. Persuasio enim non est ex eo, qui vocat vos,« scilicet Deo, »sed ex diabolo. Modicum fermentum totam massam corrumpit (Gal. V).« Et item: »Nolite communicare operibus infructuosis tenebrarum, magis autem et redarguite (Ephes. V).« Et iterum: »Nemo vos decipiat in sublimitate sermonum (Col. II),« quae scilicet non est, nisi in verbis. Et iterum Joannes: »Nol te credere omni spiritui; sed probate spiritus, si ex Deo sunt (I Joan. IV).« Et beatus Petrus: »Charissimus [Col. 0820B] frater noster Paulus, secundum datam sibi sapientiam scripsit vobis, sicut et in omnibus Epistolis: in quibus sunt quaedam difficilia intellectu, quae indocti, et instabiles depravant, sicut et caeteras scripturas, ad suam ipsorum damnationem. Vos igitur, fratres, praescientes, custodite vosmetipsos, ne insipientium errore traducti, excidatis a propria firmitate (II Petr. III).«

X. Haec sacrarum Scripturarum verba, quasi commonitoria salutis fidelibus Christi cogitanda, memoriterque retinenda excerpsimus; ut aperte sciant, non esse participationem, seu societatem habendam cum perfidis haereticis, nec audiendos, quasi anathematizatos, sed vitandos quasi perditos et manifeste incorrigibiles, nec eis commiscendum [Col. 0820C] esse, quasi inobedientibus, nec salutandos, aut in domum recipiendos, quasi antichristos, sed quasi profanos et inaniloquos devitandos. Trahunt nempe ad impietatem et more cancri, paulatim sana membra, id est fideles, corrumpunt, atque quasi fermentum eos, qui sibi participant, quasi massam similae, amissa naturali dulcedine Catholicae unitatis inflant ad superbiam, et acidos reddunt, id est sibi conformes mente, sed et mente corruptos, ut ait Apostolus, et qui veritate privati sunt, existimantes quaestum esse pietatem, dum pro quaestu, non pro futuris praedicant. Hinc est quod non est eis communicandum, sed magis sunt redarguendi.

XI. Unde et Apostolus utens verbis Isaiae, quasi filiis ait: »Exite de medio eorum, et separamini, [Col. 0820D] dicit Dominus. Et immundum ne tetigeritis. Et ego recipiam vos, et ero vobis in patrem, et vos eritis mihi in filios et filias, dicit Dominus omnipotens (II Cor. VI).« Separatur a malis, qui eorum opera non imitatur. Immundum non tangit qui peccatis non consentit. Exit, qui ore non parcit, sed quantum licet, corrigit. Haec est coelestis vox, quam Joannes audivit dicentem: »Exite de illa, populus meus, et ne participes sitis delictorum ejus, et de plagis ejus non accipiatis: quoniam pervenerunt peccata ejus usque ad coelum, et recordatus est Dominus iniquitatum ejus (Apoc. XVIII).« Hic duobus modis non maculant nos, si eis non consentimus; sed redarguimus, quasi agentes opera tenebrarum, [Col. 0821A] et quasi depravatores sanctarum Scripturarum, quasi infidelis et insipientes, et corruptores mentium, et quasi lupos spirituales, qui rapiunt et dispergunt gregem Domini, sicut scriptum est: »Intrinsecus sunt lupi rapaces (Matth. VII).« Habentes animum venenatum, et intentionem, et exterius si copia detur, persequendo, et interius corrumpendo, et more spinarum, vel tribulorum, cruentantes eos, qui sibi appropinquant, et conscindentes, sicut scriptum est: »Nunquid colligunt de spinis uvas? aut de tribulis ficus?« (Matth. VII.)



CAPUT VII. Declaratur, quos maxime seducant, quos non.

I. Ostenso, quantum noceant haeretici in populo Dei, videamus, cooperante Spiritu sancto, quos [Col. 0821B] maxime seducant.

II. Seducunt ergo mulieres, viros, non viriliter, sed muliebriter agentes: imperitos, mendaces; eos, qui non obediunt veritati, sed consentiunt iniquitati; avaros, denique eos, qui non habent signum in frontibus suis, id est charitatem in cordibus. Seducunt mulieres prius, per eas viros; ut diabolus prius Evam, et per eam Adam. Sic et Job per ejus uxorem subvertere voluit dicentem: »Adhuc permanes in simplicitate tua? Benedic Deo, et morere (Job II).« Sic et per uxorem Pilati dicentem ei: »Nil tibi et justo illi: multa enim passa sum hodie per visum propter illum (Matth. XXVII).« Mysterium passionis Domini voluit impedire, ne per ejus mortem, [Col. 0821C] amitteret imperium. Hinc Apostolus de pseudochristis et haereticis ait Timotheo: »Habentes quidem speciem pietatis, virtutem autem ejus abnegantes; et hos devita. Ex his enim sunt, qui penetrant domos; et mulierculas ducunt captivas, oneratas peccatis, quae ducuntur variis desideriis (II Tim. III).«

III. Ecce patet, quia seducunt non firmos, sed mulieres seductibiles, dignas seduci, utpote oneratas peccatis. Seducunt et viros femineae debilitatis, sicut scriptum est: »Congregatio taurorum in vaccis populorum (Psal. LXVII).« Tauros vocat haereticos; qui sunt superbi et indomiti cum vitiis; qui congregantur in vaccis populorum, hoc est in illis, qui facile possunt seduci.

[Col. 0821D] IV. Seducunt et imperitos. Unde in Proverbiis: »Mulier stulta et clamosa, plenaque illecebris vitiorum, et nihil omnino sciens, etc.,« ait: »qui est parvulus, declinet ad me (Prov. IX).« Mulier stulta et clamosa est haeretica pravitas. Stulta scilicet per fatuum intellectum; et clamosa per garrulitatem; »plenaque illecebris vitiorum; et nihil omnium sciens,« ait: »qui est parvulus declinet ad me.« Parvulus est omnis stultus, deficiens sensu.

V. Seducunt et innocentes, scilicet simplices. Unde Apostolus: »Per dulces sermones et benedictiones seducunt corda innocentium (Rom. XVI).« Seducunt et corde humiles; unde in Proverbiis: »Generatio quae pro dentibus gladios habet, et [Col. 0822A] commandit molaribus suis, ut comedat inopes de terra, et pauperes (Prov. XXX).« Ex omnibus haeretici pro dentibus gladios habent; quia eorum pravi doctores percutere magis quam mederi, occidere potius quam vivificare noverunt. Hi inopes de terra comedunt, dum quosdam sensu tardiores seducendo, in suo corpore velut mortuos tangunt. Similiter et pauperes ex omnibus, hoc est corde humiles, de congregatione fidelium supplantare conantur.

VI. Seducere nituntur rectos corde. Unde: »Ecce peccatores intenderunt arcum, paraverunt sagittas suas in pharetra, ut sagittent in obscuro rectos corde (Psal. X).« Peccatores, id est haeretici, intenderunt arcum, hoc est scripturam Veteris [Col. 0822B] et Novi Testamenti ad se detorserunt, juxta suum errorem eam interpretantes; et paraverunt sagittas suas, hoc est venenata verba in corde; et hoc ideo, ut sagittent rectos corde in obscuro, id est in ambiguis. Vel sic: in obscuro, id est in simplici sensu, et propter carnales et imperitos obscurato. Vel, in obscura luna, id est Ecclesia, quae obscurata fuit in exordio fidei, vel quae obscuratur nebulis blasphemorum; vel, cum caedibus martyrum cruentatur. In hac obscuritate sagittant haeretici. Quia sciunt haec tempora decipiendis infirmis accommoda. Illis autem subversis, arbitrantur etiam sic attrahere rectos corde. Vel, filii Ecclesiae dicuntur obscura luna, dum peccant; in qua haeretici sagittant; cum per tales ministros Ecclesiae sacramenta praeparent [Col. 0822C] per quos quosdam infirmos decipiunt, cum ministrorum merita attendere suggerunt.

VII. Ex his patet quod seducunt infirmos et inscios. Quod ne fiat, Apostolus admonet dicens: »Ut jam non simus parvuli fluctuantes, et circumferamur omni vento doctrinae, in nequitia hominum, in astutia, ad circumventionem erroris (Ephes. IV).« Non simus, inquit, garruli intellectu; fluctuantes, id est modo bene, modo male agentes; et circumferamur, alio urgente omni vento doctrinae. Doctrina pravorum, quasi ventus tempestatis impellit ignorantem et infirmum ad perditionem, id est naufragium. Quae doctrina fit in nequitia et astutia hominum, id est per homines nequam in se, et ad simplicium [Col. 0822D] deceptionem astutos; quorum doctrina semper fit ad circumventionem erroris; hoc est ut aliqua circumventione in errorem inducant. Hinc ergo alibi ait: »Nolite fieri imprudentes, sed intelligentes, quae sit voluntas,« etc. (Ephes. V). Et iterum: »Fratres, nolite pueri effici sensibus, sed malitia parvuli estote, sensibus autem perfecti estote (I Cor. XIV).«

VIII. Sane sapientes et fortes non seducunt. Unde in Proverbiis: »Frustra jacitur rete ante oculos pennatorum (Prov. I).« Oculi pennatorum, animae sunt beatorum, virtutum pennis suffultae; quae acuto visu coelestia contemplantes, ad superna evolant. Ante quorum intuitum frustra ab impiis deceptionis rete praetenditur; quia divinitus adjutae, cunctos [Col. 0823A] eorum laqueos facile transcendentes, ad supernam pertranseunt scientiam.

IX. Seducunt et eos, qui veritatem, seu charitatem non recipiunt. Vel, si recipiunt, non recipiunt ut salvi fiant; et eos, qui consentiunt iniquitati. Unde Apostolus volens de diabolo, qui jam per pseudochristos operatur mysterium iniquitatis, ostendere, quos decipiat per Antichristum, ait: »Destruet illustratione adventus sui eum, cujus est adventus secundum operationem Satanae in omni virtute et signis, et prodigiis mendacibus et in omni seductione iniquitatis, iis qui pereunt: eo quod charitatem veritatis non receperunt, ut salvi fierent. Ideo mittet illis Deus operationem erroris, ut credant mendacio, ut judicentur omnes, qui non veritati, [Col. 0823B] sed consenserunt iniquitati (II Thess. II)«

X. Et Dominus in Evangelio Joannis: »Ego veni in nomine Patris mei et non accipitis me. Si alius venerit in nomine suo, illum accipietis (Joan. V).« Ecce qui veritatem, quae Christus est, non recipit, districto Dei judicio, credit mendacio et recipit erroris operatorem: et qui veris Dei signis non credidit, credit mendacibus ut qui a veritate se elongavit et ejus signis; jungitur mendaci per mendacia signa. Unde et David de reprobis: »Secundum opera manuum ejus tribue ipsis: redde retributionem eorum ipsis; quoniam non intellexerunt opera Domini, et in opera manuum ejus destrues illos et non aedificabis eos (Psal. XXVII).«

[Col. 0823C] XI. Denique seducunt eos, in quibus non est signum Dei, id est charitas, seu virtus fidei. Unde in Apocalypsi praeceptum est in specie haereticorum locustis, ne laederent fenum terrae, neque omne viride, neque omnem arborem, nisi tantum homines, qui non habent signum Dei in frontibus suis. Quid heic terra significat, nisi sanctam Ecclesiam, sicut scriptum est: »Terra in aeternum stat? (Eccle. I)« Hujus terrae fenum, sunt incipientes, adhuc formidantes aestum tribulationum; sed tamen fidei et unitati Ecclesiae totis radicibus pro posse inhaerentes. Viride vero quid aliud significat, nisi eos, qui virorem sui ostendunt, qui vitam fidei operum profectibus ostendunt? Quid vero arbor significat, nisi contemplatione et operum seu virtutum excellentia sublimes?

[Col. 0823D] XII. His igitur tribus fidelium generibus haeretici non nocent; sed his, qui non habent »signum Dei« id est charitatem. »In quo,« ut beatus Joannes ait, »manifesti sunt filii Dei et filii diaboli (I Joan. III).« Et Dominus: »In hoc cognoscent, quia mei eritis discipuli, si dilectionem habueritis ad invicem (Joan. XIII). Vel signum Dei, est virtus Dei; de qua idem Joannes: »Haec est victoria, quae vincit mundum, fides vestra (I Joan. V).« Hi igitur qui hoc signum non habent, dignum est ut laedantur; ut »qui in sordibus sunt, sordescant adhuc (Apoc. XXII);« et consummetur nequitia peccatorum (Psal. VII).« Digni sunt, ut tales habeant magistros, qui magistrum unum contempserunt Deum, per quos caecos caeci in foveam cadant. Hic in Osee haeresiarchis [Col. 0824A] dicitur: »Laqueus facti estis speculationi omnes vos, et expansum rete super Thabor (Ose. V).« Laqueus sunt et rete, per quos qui signo Dei carent irretiuntur in speculatione coelestium, quam illis promittunt.

XIII. Merito vero per locustas instabiles, saltantes, ore nocentes frugibus, plus quam caetera minuta animalia, haeretici designantur. Quia, »in veritate non steterunt, sed exierunt ex nobis; quia non erant ex nobis. Si enim fuissent ex nobis, mansissent utique nobiscum.« Et in disceptatione positi quasi saltant, dum in aliquo errore convicti ad aliquam fugiunt, imo saltant, umbram rationis, ne victi videantur. Ore vero nocent; quia, sicut scriptum est: »Acuerunt linguas suas sicut serpentes, [Col. 0824B] venenum aspidum sub labiis eorum (Psal. XIII).« Acuerunt linguas suas sicut serpentes, ut per dulces sermones et benedictiones seducant corda innocentium. Et ideo venenum aspidum est eis, non in labiis, sed sub labiis; quia non aperte, sed occulte laedunt et more serpentium per linguam morsu venenum erroris insanabile immittunt. Unde et plus quam caeteri pravi homines, qui per minuta animalia figurantur, ore nocent frugibus, id est operibus et virtutibus quorumdam fidelium. Quia ea, quae nec penitus auferunt, quandoque vitiant et corrumpunt: ut aut ex toto priventur fide Catholica; aut in fide haesitent. Quod quantum sit malum, ex verbis beati Jacobi patet, qui ait: »Qui [Col. 0824C] vero haesitat,« in fide scilicet, »similis est fluctui maris, qui a vento movetur, etc. Non ergo aestimet homo ille, quod aliquid accipiat a Domino (Jac. I).«

XIV. Sane et avari, plerumque exigentibus culpis suis merentur seduci. Unde legitur, diabolum dixisse contra Achab regem, sed idololatram: »Ego decipiam Achab. Et dictum est: In quo decipies? Qui respondit: Egrediar et ero spiritus mendax in ore omnium prophetarum ejus (II Par. XVIII).« Achab enim rex, peccatis magnis praecedentibus, dignus erat ut tali deceptione debuisset damnari: quatenus, qui saepe volens ceciderat in culpam, quandoque nolens caperetur ad poenam. Occulta justitia licentia malignis spiritibus datur; ut quos [Col. 0824D] volentes in peccati laqueo strangulant, in peccati poena etiam nolentes trahant.

XV. Item is, qui vitam reprobam non mutat, a perpetrandis peccatis animum non avertit, cum a propheta aliquid requirit, illa audit Deo disponente, quae meretur audire damnandus. Ecce et domus Israel a cultu Dei sub idolorum servitute recesserat et tamen ad prophetas, a quibus decipi consueverat, spe veniebat prospera requirens. Cum vero ex ore prophetarum, perversa agens, prospera audiret; quid aliud superna judicia agebant, nisi, ut peccator populus in suo corde caperetur? quatenus, qui perfidiam sequendo deliquerat, sic prophetarum suorum blandis sermonibus deciperetur; ut jam nec pertimesceret, quia deliquisset: et tanto post durius [Col. 0825A] raperetur ad poenam, quanto nunc securius viveret in culpa.

XVI. Sed ecce, largiente Deo, genus humanum veram fidem publice fatetur, subdi cuilibet creaturae in adoratione renuit. Securus ergo, prophetam quilibet fide positus consulit; quia hoc auditurus est, quod audire fidem decet. Fidenter dico, si ab immunditiis aliis, atque a pravis actibus recessit, securus est. Nam cum Paulus clamet, »et avaritia, quae est idolorum servitus (Gal. V);« quisquis adhuc avaritiae subjectus est, a cultu idolorum liber non est. Si ergo is, qui avaritiae anhelat, in fide quidem positus esse videtur, sed aliena ambit, accipere honores mundi desiderat, temporalem gloriam concupiscit atque de hac eadem gloria prophetam [Col. 0825B] consulat; justum valde est ut ex culpae suae merito a prophetae ore prospera audiat; quatenus, si verba Dei audire in sacro eloquio noluit, ut terrena despiceret, coelestia amaret; illud, Deo judice, ex prophetae sui ore audiat, unde amplius obligatus cadat.

XVII. Ecce ex his patet, quod avari a cultu idolorum liberi non sunt, quamvis in fide positi videantur. Unde, Deo judice, illud ex prophetae sui ore audiunt, unde obligati cadant. Et ut generaliter dicamus qui vitam reprobam non mutat, ille audiet, Deo disponente, quae meretur audire damnandus; ut sic caecorum duces sint caeci.



CAPUT VIII. Contra hoc, quod mulieres praedicare posse dicunt.
[Col. 0825C]

I. Praeter errores jam dictos, graviter errant; quia feminas, quas suo consortio admittunt, docere permittunt, cum hoc sit apostolicae doctrinae contrarium. Scriptum est enim: »Mulieres in ecclesiis taceant. Non enim permittitur eis loqui. Si quid autem volunt discere; domi viros suos interrogent. Turpe est enim mulieri loqui in ecclesia (I Cor. XIV);« ecce Apostolus jubet, ut mulieres taceant in ecclesiis materialibus, vel in congregationibus fidelium, non quidem ab oratione vel laude Dei, sed a doctrina; et ne quae in ecclesia aliquid interrogent sub occasione docendi, sed domi viros suos. Unde apertius alibi ait: »Mulier in silentio discat cum omni subjectione: docere mulieri non permitto, [Col. 0825D] neque dominari in virum, sed esse in silentio. Adam enim primum formatus est, deinde Eva. Et Adam non est seductus, mulier autem seducta in praevaricatione fuit (I Tim. II).« Ecce aperte Apostolus dicit, ut mulier, etiam cum discit sileat, nec doctorem Ecclesiae interroget. Docere quoque non permittitur, vel dominari in virum duabus de causis: tum scilicet, quia post virum formata est; tum etiam, quia seducta fuit in praevaricatione Dominici praecepti, quasi diceret: Et non vir.

II. Igitur ratione temporis, et culpa exigente, docere non permittitur, vel dominari in virum; nec doctorem interrogare; quia pro peccato quod ipsa induxit, semper verecunda, conspectum publicum fugere potius debet, quam quaerere. Beatus quoque [Col. 0826A] Petrus ait: »Muneres subditae sint viris suis, ut et si qui non credunt verbo, per mulierum conversationem sine verbo lucrifiant; considerantes in timore sanctam conversationem vestram (I Petr. III).« Ecce, hic dicitur aperte, quomodo fideles mulieres debent lucrifacere viros infideles, scilicet exemplo sanctae conversationis, sine verbo praedicationis. Unde colligitur, quia si virum docere non potest verbo, sed opere tantum, multo minus alios docere potest verbo. Timendum est enim, ne hostis antiquus arte pristina utens, per mulieris verbum virum seducat. Sic ait ad Job per mulierem: »Adhuc permanes in simplicitate tua? Benedic Deo,« id est maledic »et morere (Job, II).« Sed vir in quiete et tribulatione perfectus, repulit eam dicens: [Col. 0826B] »Quasi una de stultis mulieribus locuta es (ibid.).« Et sic in sterquilinio positus superavit eum, qui primum hominem in paradiso prostravit. Hinc et in lege dicitur mulieri: »Sub viri potestate eris (Gen. III).« Hinc et Apostolo teste: »Mulier si comam nutriat, gloria est illi; quoniam capilli pro velamine dati sunt ei (I Cor. XI).« Ecce, quae debet esse gloria mulieris, scilicet velare se ipsam in signum scilicet subjectionis: »Caput enim mulieris vir (Ephes. V).« Et iterum: »Omnis mulier orans, aut prophetans non velato capite, deturpat caput suum (I Cor. XI).« Et iterum: »Non est creatus vir propter mulierem, sed mulier propter virum. Ideo non debet mulier potestatem habere supra [Col. 0826C] caput et propter angelos (ibid.);« quibus scilicet grata est, sacrata et pia significatio.

III. Qua ergo temeritate praesumat mulier verba Dei publice docere, quae ipsum Deum orare, aut prohetare non debet, nisi velata? Et si caput mulieris est vir, qua fronte audeat docere virum, scilicet caput suum? Et si in signum subjectionis et pudoris velamen debet habere, reminiscatur peccati, pro quo ex prima praevaricatione punita est, et viro subjecta; nec legem libertatis docere praesumat subjecta. Hinc in decretis dist. 23, per concilium Carthaginense VI jubetur: »Mulier, quamvis docta et sancta, viros in conventu docere non praesumat. Laicus autem, praesentibus clericis, nisi ipsis rogantibus, docere non audeat.«

[Col. 0826D] IV. Praeterea gloriosa Dei Mater et Virgo, quae »conservabat omnia verba« sibi ostensa, »conferens in corde suo (Luc. II),« non legitur praedicasse. Sed nec Maria Magdalena, aut aliqua de mulieribus, quae secutae sunt Dominum.

V. Sed, dicunt inimici veritatis, mulieres debere docere; eo quod Apostolus dicat ad Titum: »Anus similiter,« scilicet exhortare, ut sint, »in habitu sancto; non criminatrices, non multo vino servientes, bene docentes; ut prudentiam doceant adolescentulas, ut viros suos ament; filios suos diligant, prudentes, castas, sobrias, curam domus habentes, benignas, subditas viris suis, ut non blasphemetur verbum Domini (Tit. II).« Ad quod notandum est. Apostolum non dicere, ut publice [Col. 0827A] viros anus doceant, sed private adolescentulas, ita tamen ut eas prudentiam illam doceant quam consequenter subdit. Nec tamen nisi anus docere permittit; quae sicut aetate, sic morum maturitate adolescentulas excedunt; ut praeter ea, quae cum senibus communia habent, quae superius dixit Apostolus; scilicet, ut sint sobrii, pudici, pudentes, sani in fide, in dilectione et patientia; habeant quae pro sexu illo propria subjungit Apostolus dicens: ut sint »in habitu sancto,« etc. Repelluntur igitur, ne doceant mulieres haeresim sapientes, secundum praedicta autem verba, ne doceant, nisi sint anus moribus et aetate, et ne doceant, nisi adolescentulas: imo, omnino interdicitur eis, ne doceant; ideo scilicet quia non sunt sanae in fide, sine qua esse convincitur, [Col. 0827B] quisquis obediens non est, ut superius monstratum est.

VI. Item hunc errorem confirmare nituntur exemplo Annae prophetissae, quae Evangelio teste in ipsa hora, qua Dominus oblatus est in templo, superveniens confitebatur Domino et loquebatur de illo omnibus, qui exspectabant redemptionem Israel.

VII. Sed attendant, qualis erat Anna. Erat quippe, viro mortuo, vidua usque annos octoginta quatuor; »quae non discedebat de templo, jejuniis et obsecrationibus serviens nocte ac die (Luc. II).« Merito ergo tam diuturnae abstinentiae, continentiae, et continuae orationis data est ei prophetia. Adducat quis talem feminam: et ego libenter audiam, [Col. 0827C] non docentem, sed confitentem sua peccata Deo, vel confitentem Domino confessione laudis. Nec dicitur hic, quia praedicavit vel docuit; sed »locuta est de Christo omnibus, qui exspectabant redemptionem Israel (ibid.).« Non est idem, praedicare et loqui. Omnis enim, qui praedicat vel docet, loquitur; sed non omnis, qui loquitur, praedicat aut docet. Loquitur enim quis, dum orat, nec tamen dicitur docere. Loquebatur ergo de Christo, confitendo, id est laudando vel prophetando, non docendo. Diversa enim sunt dona Spiritus, scilicet prophetia et doctrina; quod potest perpendi ex verbis Apostoli dicentis: »Nunc autem, fratres, si venero ad vos linguis loquens, quid vobis prodero, nisi vobis loquar aut in revelatione, aut in scientia, aut in prophetia, [Col. 0827D] aut in doctrina?« (Ibid.) Et iterum: »Cum convenitis, fratres, unusquisque vestrum psalmum habet, doctrinam habet, apocalypsin habet, linguam habet, interpretationem habet. Omnia ad aedificationem fiant (I Cor. XIV).« Et iterum: Vos estis corpus Christi, et membrum de membro. Et quosdam quidem posuit Deus in Ecclesia, primum apostolos, secundo prophetas, tertio doctores, deinde virtutes, exinde gratias curationum, opitulationes, gubernationes, genera linguarum (I Cor. XII).« Et iterum: »Alii quidem per Spiritum datur sermo sapientiae; alii autem sermo scientiae secundum eumdem Spiritum, alteri fides in eodem Spiritu, alteri gratia sanitatum in uno Spiritu; alteri operatio virtutum, alteri prophetia. alteri discretio spirituum, alteri gratia linguarum, [Col. 0828A] alteri interpretatio sermonum (ibid.).« Cum igitur aliud sit donum prophetiae, aliud sermo doctrinae, secure concesserim, Annam, seu quasdam mulieres prophetasse; nec tamen consequenter dicendum erit, easdem docuisse; alioqui male posuit Apostolus eadem quasi diversa.



CAPUT IX. Contra hoc quod dicunt defunctis fidelibus non prodesse vivorum eleemosynas, jejunia, missarum solemnia, aliasve orationes.

I. Et quoniam mos est male errantium, nisi continuo resipiscant, in deteriora labi, »ut qui nocent noceant adhuc; et qui in sordibus sunt, sordescant adhuc; ut et consummetur nequitia peccatorum (Apoc. XXII);« audent jam insani haeretici, eis quos [Col. 0828B] seducunt, dicere: defunctis nihil prodesse fidelium vivorum eleemosynas, jejunia, orationes, nec etiam missarum solemnia, seu orationes pro eis factas. Haec haeresis refellenda est prius auctoritatibus canonicis; deinde scripturis Patrum catholicorum, seu rationibus catholicis.

II. Legitur ergo in libro Machabaeorum: »Quod vir fortissimus Judas, facta collatione, duodecim millia drachmas argenti misit Hierosolymam, offerri pro peccatis mortuorum sacrificium,« etc. (II Mach. XII.) Ecce vir fide plenus, zelo legis Dei accensus, pro populo Dei multum orans, Deo devotus, tyrannis resistens, pro lege Dei sui certans usque ad mortem, pro his »qui cum pietate dormitionem acceperant [Col. 0828C] (ibid.),« duodecim millia drachmas misit Hierosolymam offerri. Hoc Ecclesia catholica legit devote, praedicat publice et servat in exemplo, offerens pro fidelibus defunctis, ut a cunctis reatibus absoluti, cum Deo sine fine laetentur.

III. Et certe legimus in Novo Testamento, circumcisionem, aliaque nonnulla Veteris Testamenti instituta, debere cessare; nusquam vero legitur sacrificia pro fidelibus defunctis esse prohibita: cum certo certius sit, quaedam peccata nonnullorum fidelium hic solvi, quaedam in futuro. Unde et in libro Machabaeorum habetur: »Sancta et salubris est cogitatio pro defunctis exorare, ut a peccatis solvantur (ibid.).« Inde etiam Dominus ait: »Qui autem dixerit (verbum) contra Spiritum sanctum, non remittetur [Col. 0828D] ei, neque in hoc saeculo, neque in futuro (Matth. XII).« In qua sententia datur intelligi, quasdam culpas in hoc saeculo, quasdam vero in futuro posse laxari. Quod enim de uno negatur, consequens intellectus patet, quia de quibusdam conceditur, parvis scilicet, minimisque peccatis; sicut est assiduus otiosus sermo, immoderatus risus, peccatum curae rei familiaris; quae vix sine culpa vel ab ipsis agitur, qui culpam qualiter declinare valeant, sciunt; aut in non gravibus rebus error ignorantiae. Hinc et beatus Augustinus ait in Enchiridio: »Neque negandum est defunctorum animas, pietate suorum viventium relevari, cum pro illis sacrificium mediatori offertur, vel eleemosynae in ecclesia fiunt.« Et iterum: »Cum sacrificia sive altaris, sive quarumcunque [Col. 0829A] eleemosynarum pro baptizatis omnibus offeruntur, pro valde bonis gratiarum actiones sunt; pro valde malis, etsi nulla sunt adjumenta mortuorum, qualescunque vivorum consolationes sunt; pro non valde malis, propitiationes sunt. Quibus autem prosunt, aut ad hoc prosunt, ut sit plena remissio, aut certe ut tolerabilior fiat ipsa damuatio.«

IV. Praeterea, quod preces viventium prosint defunctis fidelibus, exemplis constat non paucis. Ecce enim, cum teste beato Gregorio, Germanus Capuanus episcopus, ex praecepto medicorum, pro corporis salute Angulanas thermas ingressus esset ut lavaretur, Paschasium sedis apostolicae diaconum jam defunctum, qui mirae sanctitatis fuerat, eleemosynarum [Col. 0829B] maxime operibus vacans, cultor pauperum, et contemptor sui, stantem et obsequentem in caloribus invenit. Et inquisitus, quid illic tantus vir faceret? Respondit: se in poenali illo loco deputatum, ideo tantum, quia contra Symmachum pro Laurentio senserat; ut eo spreto. Laurentius summus pontifex crearetur; aliis fidelibus contra sentientibus, qui et praevaluerunt. »Sed quaeso, inquit, te pro me Dominum deprecare: atque in hoc cognosces, quod exauditus sis; si huc rediens, me non invenies.« Qua de re vir Domini Germanus se in precibus strinxit. Et post paucos dies rediit, sed jam praedictum Paschasium in loco eodem minime invenit.

V. In eodem quoque libro, Petro interrogante [Col. 0829C] quidnam esse possit quo mortuorum valeat animabus prodesse, respondet beatus Gregorius: »Si culpae post mortem insolubiles non sunt, multum solet animas, etiam post mortem, sacra oblatio hostiae salutaris adjuvare; ita ut hoc nonnunquam ipsae defunctorum animae videantur expetere.« Presbyter enim quidam in dioecesi Centumcellensis urbis, in aquis calidis, quoties necessitas corporis exigebat, lavari consueverat; cum quidam vir incognitus cum magno famulatu de pedibus calceamenta abstrahebat, vestimenta suscipiebat, exeunti a caloribus sabana praebebat, atque omne ministerium peragebat. Cumque hoc saepius fieret, quadam die duas oblationum coronas obsequenti sibi viro pro benedictione obtulit; petens ut benigne susciperet, [Col. 0829D] quod ei charitatis gratia offerebat; quam oblationem humiliter renuens, inter caetera ait: »Si mihi patrocinari vis, ommnipotenti Deo pro me offer hunc panem, ut pro peccatis intervenias: et tunc te auditum esse cognosces, cum huc ad lavandum veneris, et me non inveneris.« In quibus verbis disparuit; et is qui homo esse videbatur, evanescendo innotuit, quia spiritus fuit. Idem vero presbyter, hebdomada se continua pro eo in lacrymis afflixit, salutarem hostiam quotidie obtulit, et reversus post ad balneum eum jam minime invenit. Qua ex re, quantum prosit animabus immolatio sacrae oblationis ostenditur, quando hanc et ipsi mortuorum spiritus a viventibus petunt et signa indicant, quibus per eam absoluti videantur.

[Col. 0830A] VI. Monachus quoque quidam in monasterio Beati Gregorii in ultima aegritudine pro tribus aureis, quos absconderat quasi proprios, a fratribus contemptus est; ut ejus morti interesse nollent, et fratrum sepultura careret. A morte vero ejus XXX diebus evolutis, consulente beato Gregorio, XXX diebus continuis salutaris est hostia immolata. Et post hoc, apparens cuidam per visionem nocte, dixit sibi bene esse; quia communionem receperat, cum praecedenti die tricesima oblatio fuisset impleta pro eo.

VII. Ecce his patet exemplis, multum prodesse spiritibus defunctorum preces, et immolationem hostiae salutaris; cum per ista a peccato dissensionis seu schismatis praedictus Paschasius, et a peccato [Col. 0830B] proprietatis post amaritudinem animi habitam in exitu, et post ignis purgatorii cruciatum XXX dierum, praescriptus monachus sit absolutus.

VIII. Hoc etiam roboratur, et amoto omni dubietatis scrupulo confirmatur testimonio, et longissima consuetudine catholicae Ecclesiae, Apostolo toste, »columna et firmamentum veritatis (I Tim. III).« Orat namque pro defunctis fidelibus, non solum alias, sed etiam inter sacra missarum solemnia. Et certe, si nulla alia suppeteret auctoritas, exemplum, aut ratio, sufficere deberet sanctae Ecclesiae tanto tempore approbata consuetudo. Nam, si »in ore duorum aut trium testium stat omne verbum (II Cor. XV);« quanto magis si tota Ecclesia, ubique [Col. 0830C] terrarum hoc concorditer clamat; Spiritus enim sanctus, sicut Dominus ait, docet (eam) omnem veritatem. Hic replevit orbem terrarum, id est sanctam Ecclesiam, quae est ubique terrarum; et ideo non permittit errare ipsam. Haec est enim septem lucernae supra candelabrum tabernaculi. Septiformis quippe gratia Spiritus sancti, catholicam illustrat Ecclesiam, ne tenebris errorum involvatur.

IX. His etiam adminiculantur rationes catholicae. Etenim, ut ait Augustinus: »Quidam vivendi modus nec tam bonus est, ut non requirat ista post mortem; nec tam malus, ut ei non prosint ista post mortem. Est vero talis in bono, ut non requirat ista: estque rursus talis in malo, ut nec his valeat, cum de hac [Col. 0830D] vita transierit, adjuvari. Ergo pro non valde malis propitiationes sunt, pro valde bonis gratiarum actiones; pro valde malis nulla sunt adjumenta mortuorum, sed vivorum qualescunque consolationes.«

X. Nec mirum, si viventium beneficia, vel orationes mortuis corporaliter prosint in quibusdam culpis solvendis; cum prosint etiam mortuis in anima ad infidelitatis vel aliorum criminum labem abolendam. Oravit quippe beatus Stephanus pro lapidantibus, et conversus est Paulus. Oraverunt pro paralytico, quem portabant quatuor viri, et dimissa sunt ei peccata, et corporis salus reparata.

XI. Item, Christus corporaliter positus in monumento, [Col. 0831A] spiritu in infernum descendens eduxit inde suos: quid igitur mirum si electi, ad loca purgationis descendentes, inde postea educantur, cum pro ipsis illa victima immoletur, quae singulariter ab aeterno interitu animam salvat, quae mortem Unigeniti nobis per mysterium reparat? Et si oratio pro alio facta confert ei; quid mirum, si eleemosynam aut jejunium pro alio exhibitum ei prosit? Sunt illa enim verba Apostoli: »Sine intermissione orate (I Thess. V).« Ait sanctus Augustinus: »Justus nunquam desinit orare, nisi desinat justus esse. Semper orat, qui semper bene agit.«

XII. Item: »Sicut in uno corpore multa membra habemus; omnia autem membra non eumdem actum habent: ita multi unum corpus sumus in Christo; [Col. 0831B] singuli autem alter alterius membra, Deus autem temperavit corpus, ut non sit schisma,« id est discordia, »in corpore (Rom. XII).« id est in Ecclesia, ubi debet esse unitas. »Sed in id ipsum pro invicem sollicita sunt membra (I Cor. XII).« Sollicita, inquam, sint in id sollicitudinis, quod sit ipsum, id est indifferens, ut non minus pro alio, quam pro se (laboret). »Si quid patitur unum membrum, compatiuntur omnia membra. Sive gloriatur unum membrum, congaudent omnia membra (ibid.).«

XIII. Ex his patet quod sicut per eamdem animam diversa membra vivunt et colligantur; sic et per eumdem Spiritum Christi diversa ejus membra reguntur et in unitate conservantur. Inde est quod [Col. 0831C] pro se invicem solliciti sunt omnes fideles in Christi corpore constituti; ut si quid patitur unus, compatiantur caeteri. Et ideo, fidelibus in igne purgatorio patientibus, caeteri compatientes solliciti sunt pro eis: »Sollicitudine« vero »non pigri (Rom. XII),« sed quasi pro se laborant, pro eis absolvendis. Inde est quod jejunando, vigilando, eleemosynis aliisque piis actibus insistendo, orationibus instando, talibus remediis et vivis et defunctis in Christi corpore per unitatem fidei et compagem dilectionis constitutis subvenire procurat.

XIV. Et nimirum »sanctus et verus, qui habet clavem David, qui claudit, et nemo aperit, aperit et nemo claudit, qui habet claves mortis et inferni, desiderium pauperum exaudit, et aures ejus in preces [Col. 0831D] eorum (Apoc. III),« ut eos solvat, quos Ecclesia solvit; eos liget, quos Ecclesia ligat, sicut ipse ait: »Quodcunque ligaveritis super terram, erit ligatum et in coelis; et quodcunque solveritis super terram, erit solutum et in coelo (Matth. XVI).« Ideoque si quos Ecclesia solvit super terram, solvuntur et in coelo, sive viventes et morientes fideles. Ait enim: Quodcunque.

XV. Legitur etiam in libro Dialogorum, quod beatus Benedictus pro vitio linguae, nisi se corrigerent, duas sanctimoniales excommunicavit; quae, pristinis moribus non mutatis, post paululum defunctae sunt, et in ecclesia sepultae. Sed dum sanctae communionis hostia fieret, ab ecclesia exire videbantur. Tunc beato Benedicto indicatum est; qui [Col. 0832A] protinus, manu sua dedit oblationem, jubens, ut pro eis offerretur. Quae dum pro eis fuisset immolata, non sunt visae ulterius ab ecclesia exire. Communionem quippe a Domino per servum Domini receperant. Ecce et ex hoc patet, quantum prosit oblatio fidelium spiritibus defunctorum. Ut enim caro judicare de spiritibus possit, hoc largiri dignatus est, factus pro hominibus Deus caro

XVI. Sed ad hoc objiciunt inimici veritatis; post mortem hanc, praedicta nulli prodesse. Et ad sui erroris assertionem inducunt haec testimonia. Dominus enim dicit: »Ambulate, dum lucem habetis, ne tenebrae vos comprehendant (Joan. XII).« Et Apostolus: »Ecce, nunc tempus acceptabile, ecce nunc dies salutis (II Cor. VI).« Et iterum: »Dum [Col. 0832B] tempus habemus, operemur bonum ad omnes, maxime autem ad domesticos fidei (Gal. VI).« Et Salomon: »Quodcunque potest manus tua, instanter operare; quia nec opus, nec ratio, nec scientia, nec sapientia erit apud inferos, quo tu properas (Eccle. IX).« Et David: »Quoniam in saeculum misericordia ejus (Psal. CXVII).« Ex his verbis liquet, quod post mortem tenebris poenarum involvitur, qui in hac luce viam Dei perambulare contempserit. Hic enim bene operantibus misericordia Dei tribuitur. Malis vero post hanc vitam non misericordia, sed judicium Dei erit. Quia tunc nullum possunt sibi comparare subsidium, aut salutem. Quapropter viventium beneficiis defuncti salutem acquirere nequeunt, aut rationem. Item teste Apostolo: »Omnes nos manifestari [Col. 0832C] oportet ante tribunal Christi, ut referat unusquisque propria corporis, prout gessit, sive bonum sive malum (II Cor. V).« Ecce, secundum haec verba unusquisque reportabit in judicio bonum vel malum, quod gessit in proprio corpore. Ex quo datur intelligi, non prodesse sibi, quod alius gessit pro eo, post solutionem corporis.

XVII. Ad hoc sciendum, has auctoritates hoc innuere, quod post mortem nullus potest comparare sibi aliquod meritum. Nullus enim, qui in hac vita neglexerit, postquam obierit, Deum poterit promereri. Verumtamen, si quis in fide operante per dilectionem ultimum clauserit diem, fidelium precibus, aut piis actibus poterit adjuvari. Heic enim meruit, [Col. 0832D] ut ab ipsis fidelibus juvaretur, quia inter ipsos fideles fideliter vivendo fidem servavit, et inter membra corporis Christi membrum exstitit. Hinc beatus Augustinus ait: »Heic omne meritum comparatur, quo possit post hanc vitam relevari quispiam, vel gravari. Nemo se praeparet, qui hoc neglexit, cum abierit, Deum promereri.« Non igitur ista, quae pro defunctis commendandis frequentat Ecclesia, illi apostolicae sunt adversa sententiae, qua dictum est: »Omnes astabimus ante tribunal Christi, ut recipiat unusquisque secundum ea, quae per corpus gessit, sive bonum, sive malum (Rom. XIV).« Quia etiam hoc meritum sibi quisque cum in corpore viveret, comparavit, ut ei possent ista prodesse. Nec enim omnibus prosunt. Et quare non omnibus prosunt, [Col. 0833A] nisi propter differentiam vitae, quam quisque gessit in corpore? Hinc et beatus Gregorius loquens ait: »Hoc sciendum est, quia illic saltem de minimis nihil quisque dignae purgationis obtinebit, nisi bonis hoc actibus in hac adhuc vita positus, ut illic obtineat, promereatur.« Inde est quod ait, quia supradictus Paschasius »ex suarum eleemosynarum largitate obtinuit hoc, ut tunc potuisset promereri veniam, cum jam nil posset operari.« Quod autem ait Apostolus per corpus, intelligendum est, per tempus quo vixit in corpore.



CAPUT X. Contra eos qui negant ignem purgatorium, et aiunt, spiritus a carne solutos continuo ire ad coelum, vel infernum.

[Col. 0833B] I. Sunt vero haeretici quidam, qui asserunt animas a carne solutas continuo ascendere in coelum, aut descendere in inferni supplicium. Negant enim ignem purgationis. His obloquuntur auctoritates, exempla, ratioque Catholica. Apostolus enim ait: Christum esse fundamentum; atque subjungit: »Si quis superaedificaverit supra hoc fundamentum aurum, argentum, lapides pretiosos, ligna, foenum, stipulam, uniuscujusque opus quale sit, ignis probabit. Si cujus opus manserit, quod superaedificavit, mercedem accipiet; si cujus opus arserit, detrimentum patietur: ipse tamen salvus erit; sic tamen quasi per ignem (I Cor. III).« Hoc de igne futurae purgationis potest accipi.

[Col. 0833C] II. Pensandum igitur sollicite est, quia illum dixit per ignem posse salvari; non qui super hoc fundamentum ferrum, aes vel plumbum aedificat, id est peccata majora, et idcirco duriora, atque tunc insolubilia; sed ligna, fenum, stipulam, id est minima peccata atque levissima, quae ignis facile consumat. Item Augustinus in Enchiridio: »Incredibile non est, aut inveniri, aut latere nonnullos fideles, per ignem quemdam purgatorium, quanto magis minusve bona pereuntia dilexerunt, tanto tardius, citiusque salvari; non tamen tales, de qualibus dictum est, quod regnum Dei non possidebunt, nisi convenienter poenitentibus eadem crimina remittantur. Convenienter autem dixi, ut steriles in eleemosynis non sint.« Item beatus Joannes Baptista [Col. 0833D] ait populo de Christo: »Ipse vos baptizabit in Spiritu sancto et igni (Marc. I).« Purgat quippe Dominus peccata in baptismate et igni tribulationis temporalis, seu ignis purgationis. Item scriptum est: »Pone ollam super prunas vacuam, donec incalescat et liquefiat aes, et consumatur rubigo (Ezech. XIV).« Olla est, quaevis anima fidelis nunc plena virtutibus et operibus bonis, nunc vacua, id est imperfecta. Et quia in sanctis desideriis et operibus perfecta plane non est, (sed) peccatorum venialium rubigine est foedata; et ideo super prunas ignis purgatorii poni jubetur, quousque crucietur ignis ardore, et sordes peccatorum levium in igne consumantur. Tanta enim erit mora permanendi in igne, quanta erit rubigo peccati.



CAPUT XI. Contra eos qui dicunt, eosdem spiritus defunctorum ante judicium, nec coelum, nec infernum ingredi, sed aliis contineri receptaculis.
[Col. 0834A]

I. Sunt econtra alii qui dicunt, animas nec coelum, nec infernum ingredi ante judicium. Sed animas justorum placidis contineri receptaculis; reproborum vero spiritus, in locis poenalibus. Piorum vero receptacula vocari paradisum; sicut malorum loca poenalia, infernum. Post judicium vero electos sidereas possidere mansiones, et reprobos inferni cruciatibus torqueri.

II. Sed et hi in sua assertione falluntur. Tria quippe sunt loca quae spiritus a carne solutos recipiunt. Paradisus recipit spiritus perfectorum. Infernus [Col. 0834B] valde malos. Ignis purgationis eos, qui nec valde boni sunt nec valde mali. Et sic, valde bonos suscipit locus valde bonus; valde malos locus summe malus; mediocriter malos locus mediocriter malus, id est levior inferno, sed pejor mundo. De valde bonis erat Apostolus, qui dicebat: »Cupio dissolvi, et esse cum Christo (Philipp. I).« Christus autem est in dextera Dei Patris, ubi etiam interpellat pro nobis. Quocirca, qui cum Christo esse post dissolutionem corporis cupiebat, haud dubium quin in coelo, ubi Christus est, esse desiderabat. Unde evidentius ad Corinthios ait: »Scimus quoniam si terrestris domus nostra hujus habitationis dissolvatur, quod aedificationem ex Deo habemus, domum non manufactam aeternam in coelis (II Cor. V).« Ecce, [Col. 0834C] sine omni ambiguitate scit Apostolus, post dissolutionem terrestris domus, id est corporis, quod est de terra, se habere in coelis domum aeternam, non manufactam, id est ministerio alterius, sed ex Deo, id est operatione divina. Hinc et Dominus: »Ubi fuerit corpus, illic congregabuntur et aquilae (Luc. XVII).« Quia animae spirituales, soluta mole corporis ascendunt ad coelum, ubi Christus est non solum secundum naturam divinam, sed et secundum humanam, in qua corporaliter coelos ascendit.

III. Et iterum: »Si quis mihi ministrat, me sequatur; et ubi ego sum, illic et minister meus erit (Joan. XII).« Et iterum: »Si abiero, et praeparavero vobis locum, iterum venio, et accipiam vos ad [Col. 0834D] me ipsum, ut ubi ego sum, et vos sitis (Joan. XIV);« et rursum: »Pater, quos dedisti mihi, volo, ut ubi ego sum, et illi sint mecum, ut videant claritatem meam, quam dedisti mihi (Joan. XVII).« Magna itaque est merces amoris et operis boni, esse cum Christo. Revera inaestimabilis honor, ut sit adoptivus cum unico; ut sit ubi est unicus, non coaequaliter divinitati, sed consociatus aeternitati.

IV. De valde malis ait Apostolus: »Nolite errare, neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces, regnum Dei possidebunt (I Cor. VI).« Et in Apocalypsi Dominus: »Timidis et incredulis, et exsecratis et homicidis, [Col. 0835A] fornicatoribus, et veneficis, et idololatris, et omnibus mendacibus; pars illorum erit in stagno ardenti igne et sulphure, quod est mors secunda (Apoc. XXI).« Ecce, magna committentes crimina, non possidebunt regnum Dei, sed detrudentur in infernum.

V. Sane levia peccata committentes ad ignem transeunt purgatorium, ut purgentur; si tamen bonis actibus in hac adhuc vita positi, ut illuc veniant, obtineant; quos Apostolus ait salvari, sic tamen »quasi per ignem (I Cor. III),« ut praedictum est.



CAPUT XII. Contra eos qui in ecclesia orare nolunt, nec ecclesiam esse nuncupandum asserunt. Ubi probatur et ecclesiam esse vocandam, et ibi esse orandum, et in magna veneratione habendam. Ubi etiam respondetur cuidam eorumdem haereticorum objectioni, qua ex verbis beati Stephani aiunt, quod Excelsus non habitat in manufactis (Act. VII), et ideo nec in ecclesia.
[Col. 0835B]

I. Praeterea apponunt iniquitatem super iniquitatem et domum Dei, domum utique orationis contemnentes, malunt orare in stabulis, vel in cubiculis, seu in thalamis, quam in ecclesia. Et ad majorem contemptum, mulierculis et insipientibus persuadere nituntur, non esse ecclesiam, nec sic debere vocari.

II. Contra quos sacrae Scripturae proferimus testimonia: »ut hoc praescientes fideles,« sicut beatus Petrus docet, »custodiant semetipsos ne insipientium errore traducti, a propria excidant firmitate (II Petr. III).« Attendendum igitur est quod [Col. 0835C] domus Dei domus orationis vocatur, et ecclesia. Quantaque sit ei reverentia exhibenda, scriptum est in libro Evangeliorum; quod Dominus invenit in templo vendentes boves et oves, et columbas, et nummularios sedentes; et cum fecisset quasi flagellum de funiculis, omnes ejecit de templo, oves quoque et boves, et nummulariorum effundens aes, mensas subvertit. Et his qui columbas vendebant dixit: »Auferte ista hinc, et nolite facere domum Patris mei domum negotiationis (Joan. II).« Haec Joannes. Marcus vero ait quod non sinebat Dominus »ut quisquam transferret vas per templum, et docebat dicens eis: Nonne scriptum est quia domus mea, domus orationis vocabitur omnibus gentibus? Vos autem fecistis eam speluncam latronum (Marc. [Col. 0835D] XI).« Et his gestis, secundum Lucam, »erat quotidie docens in templo (Luc. XXI).«

III. Ecce evidenter patet quod templum vocat domum Patris sui; et domum suam; et domum orationis non solum sibi, vel apostolis, sed cunctis gentibus, id est electis ex Judaeis et gentibus. Haeretici vero, nec domum Dei, nec domum orationis vocant, nec in ea cum electis orare curant; sed malunt in domibus suis, quam in domo Dei orare. In quo patet, nec verbis, nec opere Dominum Jesum Christum sequi; dum templum, quod ipse tantopere veneratur et sermone et opere, ipsi blasphemant; nec in eo, ubi gentibus orandum esse praedixit, orant. Bestiam namque, hoc est Antichristum [Col. 0836A] sequuntur, id est imitantur; qui sicut in Apocalypsi dicitur: »Aperuit os suum in blasphemias, blasphemare nomen ejus, et tabernaculum ejus, et eos qui in coelo habitant (Apoc. XIII).«

IV. Blasphemant tabernaculum Dei, dum dicunt, potius in cubiculis vel stabulis, quam in domo Dei orandum. Blasphemant nomen Dei, dum dicunt, non creasse aut regere mundum. Blasphemant eos, qui in coelo habitant dum dicunt, apostolos, martyres civesque coeli nullam posse opem conferre supplicantibus.

V. Praeterea, in templo docebat, sicut dictum est: »Et erat docens quotidie in templo (Luc. XXI).« Ibi doctores audiebat, sicut scriptum est de parentibus ejus, »quia invenerunt illum in templo sedentem [Col. 0836B] in medio doctorum, audientem illos et interrogantem (Luc. II).« Et cum dicerent: »dolentes quaerebamus te (ibid.),« respondit: »Quid est, quod me quaerebatis? nesciebatis quia in his quae Patris mei sunt, oportet me esse« (Ibid.)? Ecce inventus in templo, respondet, illud esse Patris sui, et oportere se esse in eo.

VI. Adhuc scriptum est in Evangelio Lucae de discipulis Domini post ascensionem: »Et erant semper in templo laudantes et benedicentes Deum (Luc. XXIV).« Et post adventum sancti Spiritus, sicut in Actibus apostolorum habetur: »Erant quotidie perdurantes unanimiter in templo (Act. II).« Et iterum: »Petrus et Joannes ascendebant in [Col. 0836C] templum ad horam orationis nonam (Act. III);« et tunc claudum ex utero matris suae reparaverunt.

VII. Item angelus Domini, educens apostolos de carcere, ait: »Ite, et stantes in templo loquimini plebi omnia verba vitae hujus. Qui cum audissent, intraverunt diluculo in templum, et docebant (Act. V).« Item: »Paulo oranti in templo contigit fieri in stuporem mentis, et videre Jesum (Act. XXII).« Anna quoque vidua »non discedebat in templo serviens nocte ac die (Luc. II).« Simeon etiam, »Justus et timoratus, exspectans consolationem Israel; et Spiritus sanctus erat in eo. Et venit in Spiritu in templum; et accepit Jesum in ulnas suas, et benedixit Deum (ibid.).«

VIII. Ex his patet quod apostoli in templo orant [Col. 0836D] laudantque Deum; et videt Paulus Jesum: ibique ex praecepto angeli docent: Anna etiam a templo non discedebat serviens Domino die ac nocte. Vir quoque sanctus Simeon, Spiritu sancto plenus in eodem Spiritu venit in templum, et accipit Jesum, et benedicit. Quare ergo impii haeretici jactant se servare Evangelium et sequi apostolos; cum non in templo orent, sed in thalamo, nec ibi doceant, sed in foro, et quidam clam in domo?

IX O insensati! nunquid molestum est vobis, si Deus in qualibet urbe, villa et castro domum habeat, ut honoretur a suis; cum multi vestrum habeant non unam, sed plures ad vestras voluntates? Item vos habetis domos, aliam ad manducandum, [Col. 0837A] aliam ad dormiendum, aliam ad alios usus: Cur invidetis populo Christiano, si habeat domum ad orandum, laudandumve Deum, seu ad docendum verba vitae? Item, quia Deus omnium est, non unius solius, ab omnibus in communi est orandus.

X. Quod autem domus orationis dicatur ecclesia, et auctoritate et ratione probatur. Ecclesia quippe dicitur nunc convocatio fidelium, nunc congregatio malorum, nunc domus Dei, ad quam plerumque et hi, et illi conveniunt. Ecclesia dicitur convocatio fidelium; unde scriptum: »Paulus vinctus Jesu Christi, et Timotheus frater Philemoni dilecto et adjutori nostro, et Appiae sorori charissimae, et Archippo commilitoni nostro, et Ecclesiae quae in domo sua est. Gratia vobis et pax a Deo [Col. 0837B] Patre nostro, et Domino Jesu Christo (Phil. II).« Ecclesia dicitur congregatio malorum, unde David: »Odivi ecclesiam malignantium (Psal. XXV).« Ecclesia quoque dicitur domus orationis: unde Apostolus ad Corinthios: »Convenientibus vobis in ecclesia, audio scissuras esse, et ex parte credo (I Cor. XI).« Et paulo post: »Convenientibus vobis in unum, jam non est Dominicam coenam manducare. Unusquisque enim suam coenam praesumit ad manducandum. Et alius quidem esurit, alius autem ebrius est. Nunquid domos non habetis ad manducandum et hibendum? aut Ecclesiam Dei contemnitis et confunditis eos, qui non habent?« (Ibid.) Aperte ait, quia Corinthii, quorum quidam erant boni, quidam mali, conveniebant in ecclesia, [Col. 0837C] id est in domo orationis, sicut expositores authentici dicunt. Et ideo subjungit: »Convenientibus vobis in unum.« Quid est »in unum convenire,« nisi in unum locum simul venire; quem locum superius nominavit ecclesiam? Et quoniam in illo loco, id est in ecclesia, se reficiebant, reprehendit eos dicens: »Nunquid domos non habetis ad manducandum et bibendum? Aut ecclesiam Dei contemnitis?« hoc est non habetis alia loca, ubi vos reficiatis? aut cum habeatis alia loca ecclesiam Dei, id est domum orationis contemnitis, ibi manducando aut bibendo? quasi diceret: ccclesia non domus ad manducandum, vel bibendum, sed ad orandum; et ideo, si domos habetis [Col. 0837D] ad manducandum vel bibendum, ibi vos reficite, non in domo orationis, id est in ecclesia. Quocirca, qui in ecclesia Dei manducat aut bibit, ipsam contemnit, maxime si habeat domum ad manducandum. Ecclesia namque Dei, non est domus ad manducandum et bibendum; sed domus orationis

XI. Ex his patet ecclesiam Dei dici hoc loco domum orationis. Alioqui, si quis dicat, ecclesiam Dei dici heic fideles, intendat quanta sequatur absurditas. Apostolus quippe reprehendit heic Corinthios comedentes in ecclesia Dei. Et, si ecclesia Dei intelligitur heic fidelium convocatio, consequenter videbitur eos, qui comedunt in conventu fidelium reprehendere; et sic reprehensibilis erit [Col. 0838A] Dominus, qui manducavit et bibit cum discipulis. Ad haec, consequetur, non esse manducandum cum aliquo; aut manducandum esse tantum cum infidelibus; quod sentire, est summa dementia. Restat igitur, ut ecclesiam Dei intelligamus ibi domum orationis. Unde et ecclesia dicitur per etymologiam, aedes clericorum: non quod ipsi tantum in ea conveniant; sed quia caeteris fidelibus frequentius; et quia eorum est eam custodire, claudere, aperire et divina ibi celebrare mysteria.

XII. Nec mirum si ecclesia Dei dicitur tam convocatio fidelium quam locus orationis, ubi conveniunt; sicut et domus dicitur mansio aliqua, et manentes in ea. Cum enim legitur Dominum intrasse in domum principis Pharisaeorum, Sabbato [Col. 0838B] manducare panem (Luc. XIV); domus significat mansiones. Cum autem legitur de regulo; quia »credidit ipse, et domus ejus tota (ibid.);« domus significat manentes in domo. Civitas quoque significat locum civium aliquorum; et cives ibi manentes. Locum significat, cum dicitur: »Videns civitatem, flevit Jesus (Luc. XIX).« Cives significat, cum dicitur: »Cum intrasset Jesus Hierosolymam, commota est universa civitas, dicens: quis est hic?« (Matth. X.) Neque enim murorum ambitus, aut locus ipse dicebat, »quis est hic?« sed cives immanentes.

XIII. Synagoga quoque dicitur locus orationis, in quo Judaei congregabantur. Et ipsi enim Judaei hinc aiunt ad Dominum de centurione: »Synagogam [Col. 0838C] ipse aedificavit nobis (Luc. VII);« significantes nomine synagogae domum, quam eis aedificaverat ad orandum. Joannes quoque ait angelo Smyrnae Ecclesiae: »Blasphemaris ab his qui se dicunt Judaeos esse, et non sunt, sed sunt synagoga Satanae (Apoc. II).« Quo in loco, sine omni scrupulo Judaeos vocat synagogam Satanae.

XIV. Manifestum est igitur tum auctoritate Apostoli, tum inductione praescriptorum similium, Ecclesiam Dei dici, tam domum orationis, quam convocationem fidelium. In ecclesia enim materiali, varietas, sive multitudo lapidum, aut lignorum significat diversos ordines fidelium: pavimentum et tectum, subditos et praelatos: fenestrae per quas [Col. 0838D] lux coeli infunditur, doctores per quos caeteri fideles illustrantur, qui luce sermonis Dei illuminantur. Fundamentum, quod totum pondus Ecclesiae sustinet, Christus est, qui mores nostros sustinet; ostium, fides; altare, Deus; latitudo ecclesiae, charitas; altitudo, spes; longitudo, perseverantia; lampades seu candelae, Scripturae, sive virtutes; cymbala, signum jubilationis. Cum ergo materialis ecclesia significet spiritualem, non inconvenienter ejus nomen accipit. Quia plerumque signum censetur nomine rei, cujus est signum. Hinc Propheta ait de manna: »Panem angelorum manducavit homo (Psal. LXXVII);« non quia esset panis angelorum; sed quia significabat illum. Et Apostolus ait de petra quae fundebat aquam Judaeis: »Consequente [Col. 0839A] eos petra, petra autem erat Christus (I Cor. X);« non quia petra esset Christus; sed quia significabat Christum, qui aqua sapientiae ros potat.

XV. Cum autem dicimus, in domo orationis, id est in ecclesia orandum, inimici veritatis contra nos inducunt illud Evangelicum: »Tu autem, cum oraveris, intra in cubiculum tuum, et clauso ostio, ora Patrem tuum in abscondito; et Pater tuus, qui videt in abscondito, reddet tibi (Matth. VI).« Ex his enim aiunt orandum esse in cubiculo, non in ecclesia.

XVI. Sed, si orandum est in cubiculo, non in ecclesia; Jesus Christus in cujus ore dolus non fuit, erravit, cum vocavit domum orationis, si ibi non oratur. Si autem verum dixit, imo quia verum [Col. 0839B] Veritas dixit, domus orationis est quia ibi orandum est. Item si in ecclesia orandum non est, peccaverunt Petrus et Joannes, qui ascenderunt ad templum ad horam orationis nonam. Item peccavit Paulus; peccavit Anna, quae non discedebat a templo, jejuniis et orationibus serviens nocte ac die; quod utique sentire, extremae dementiae est. Constet igitur, orandum esse in ecclesia, tum auctoritate Christi, tum exemplis apostolorum, aliorumque sanctorum.

XVII. Orandum tamen est ubique sicut Apostolus ait: »Volo viros orare in omni loco, levantes puras manus, sine ira et disceptatione: similiter et mulieres (I Tim. II).« Et Propheta: »In omni loco dominationis ejus, benedic, anima mea, Domino [Col. 0839C] (Psal. CII).« Cum ergo ubique sit orandum, voluit Deus specialiter esse locum orationi deputatum, scilicet tantum ad orandum et serviendum Deo, ut tanto attentius fiat oratio, quanto ibi soli vacatur Deo, ne quid aliud fiat. Alia quippe loca, pluribus sunt plerumque negotiis implicita. Et ideo, si ibi oret quis, velit, nolit, nonnunquam interrumpitur. »Muscae namque morientes perdunt suavitatem unguenti (Eccle. X).« Causae quippe temporales muscarum more, per insolentiam se ingerentes, corda orantium confundunt; ne orationes, quae per se, velut aromata fragrarent, suavem reddant Deo in orantibus odorem.

XVIII. Cum ergo ait Dominus, ut oraturus intret in cubiculum, non statuit, ut lectus materialis sit [Col. 0839D] locus orationis, nusquam enim hoc fecit: nusquam vocavit lectum, vel thalamum, domum orationis. Sane templum vocat domum Dei, et domum orationis. Non ergo intelligendum est de lecto maritali, sed spirituali. Vocat igitur cubiculum, secretum cordis; ubi si bona est conscientia, suaviter quis pausat; si vero mala, vehementer gravatur. Oraturus itaque quis, secretum cordis intrare debet; ut non tantum ore, sed et corde oret. Cubiculum cordis intret, ne mens per exteriora fusa, fructum orationis perdat. In se vero reversa, tanto facilius per orationem impetret, quanto cunctis aliis spretis, soli Deo vacare contendit. Et ideo, quandiu orationi insistitur claudendum est ostium, id est [Col. 0840A] auditus cordis per circumspectionem muniendus; ut desideria illicita coerceantur, nec concupiscentia carnalis admittatur; sed tota cordis intentione Pater coelestis oretur eo attentius: quo clauso cordis aditu, a supervenientibus non interrumpitur curis. Haec est oratio, quae coelum penetrat. Haec pulsat aures Patris coelestis. Haec impetrat, si quid postulat. Unde subditur: »Et Pater tuus, qui videt in abscondito, reddet tibi (Matth. VI).«

XIX. Praeterea, quia in ecclesia orare nolunt, contra nos praetendunt excusationes in peccatis, et inducunt illud quod beatus Stephanus ait in Actibus apostolorum: »Salomon aedificavit Deo domum; sed non Excelsus in manufactis habitat, sicut Propheta dicit: Coelum mihi sedes est; terra autem [Col. 0840B] scabellum pedum meorum. Quam domum aedificabitis mihi, dicit Dominus? Aut quis locus requietionis meae est? Nonne manus mea fecit haec omnia? (Act. VII.).« Et, inquiunt, si Excelsus non habitat in manufactis, non habitat in ecclesiis factis manu hominum. Si autem ibi non habitat, cur iremus illuc ad orandum?

XX. Ad quod respondemus, sic intelligendum: »Deus non habitat in manufactis,« id est non ibi clauditur, aut continetur in manufactis. Immensus est enim, et incircumscriptus Deus, et illocalis et ideo non circumscribitur; aut continetur in loco. Cui enim coelum sedes est, et terra scabellum, quomodo contineretur in aliqua domo? Cum habitas in domo tua, ibi includeris, nec uspiam alibi es. [Col. 0840C] Non sic habitat Deus in manufactis templis, ut sic ibi includatur, quatenus nusquam sit alibi.

XXI. Praeterea, »Spiritus est Deus (II Cor. III),« sicut idem ait: et ideo loco corporali non continetur; sed habitat per gratiam in cordibus electorum. Unde Apostolus ad Ephesios: »Det vobis Pater Domini nostri Jesu Christi habitare Christum per fidem in cordibus vestris (Ephes. III).« Fides enim tua de Christo, Christus (est) in corde tuo. Hinc et Propheta; »Et repulit tabernaculum Silo, tabernaculum suum, ubi habitavit in hominibus (Psal. LXXVII).« Ecce, quomodo habitavit Deus in tabernaculo suo. Habitavit enim ibi in hominibus. Sic habitat Deus in ecclesiis, habitando in hominibus: et ideo potius habitat ibi, quam alibi. Quia interdum [Col. 0840D] plures ibi conveniunt, et cum majori devotione, ac ferventiori fide concurrunt; servitur Deo obsecrationibus, et perceptione sacri pabuli, id est corporis Christi, et divini verbi. Cum igitur semper et ubique sit Deus in cordibus electorum; plenius et perfectius eos replet in ecclesiis, cum in suo obsequio eos viderit promptiores. Verumtamen, si Deus ubique est, cum dicat: »Coelum et terram ego impleo (Isa. XXIII);« in manufactis est, continens ac regens; sed non ibi ita inhabitat, ut in cordibus electorum: hic enim inhabitat etiam per gratiam; in illis vero est per essentiam, potentiam, et praesentiam.




CIRCA ANNUM DOMINI MCXCI XCII
HENRICUS SEPTIMELLENSIS




[Col. 0841]
NOTITIA
(Polyc. LEYSER, Historia poetarum et poematum medii aevi, Halae Magdeb., 1721, in-8o, pag. 450)

Henricus Septimellensis, ex Etruria oriundus, pago quodam agri Florentini qui septimo ab urbe Florentia lapide Lucam euntibus occurrit, id quod in exemplo Elegiae manuscripto notaverat Marq. Gudius. Alias Samariensis, vulgo Henricus Pauper appellatur in codice quodam manuscripto bibliothecae Paulinae academiae Lipsiensis [(1) 1Kb] . Florentinus dicitur in glossa manuscripta codicis Helmstadiensis. Genus suum agreste esse et tenue ipse fatetur auctor [(2) 1Kb] . Studiis operam dedit Boloniae [(3) 1Kb] . Adeo pauper fuisse proditur, ut cum papyrus deesset, versus suos in veteri et attrito pellicio describere cogeretur [(4) 1Kb] . Fuit poeta saeculi XIII, ut vult Christianus Daumius [(5) 1Kb] . Scripsit carmen, cujus mentio fiet, A. 1191, aut 1192, quod ex libri II versibus 61, 62, 63, 64, patet. Anno enim 1193 Henricus VI Siciliam omnem expugnavit, cum antea idem infeliciter tentasset, quam adversam expeditionem innuit auctor. Meminit etiam [(6) 1Kb] tanquam rei noviter gestae captivitatis a Richardo, Angliae rege, anno 1192 perpessae.

Scripsit Elegiam De diversitate fortunae et philosophiae consolatione, ut inscribitur in codice ms. bibliothecae Paulinae academiae Lipsiensis [(7) 1Kb] . Gavisus antea summa felicitate, et postea ad summam inopiam redactus carmen hoc composuit [(8) 1Kb] . Scripsit hunc librum ad episcopum Florentinum [(9) 1Kb] . Mille versus habet Elegia [(10) 1Kb] . Dividitur carmen in quatuor libros. In primo queritur Henricus de sua miseria et adversitatibus hujus mundi. In tertio introducit Philosophiam ipsum acriter reprehendentem. In quarto eamdem ipsum consolantem [(11) 1Kb] . Evulgavit opus hoc Christianus Daumius [(12) 1Kb] ex ms. codice bibliothecae Lipsiensis, quae tamen dimidiam solum ejus partem suppeditaverat [(13) 1Kb] ; et ex membranis Florentinis [(14) 1Kb] . Forte et usus est Marq. Gudii manuscripta [(15) 1Kb] . Excusa est editio Daumiana anno 1684 aut postea [(16) 1Kb] . Caruerat editor exemplari ms. equitis Lucensis Marii Florentini, cujus manuscriptum cum nonnullis obscuris in excuso locis contulit Barthol. Beverinus, et ad Daumium misit [(17) 1Kb] . Caruit et codice quodam ms. Pataviensi [(18) 1Kb] . Notas se textui additurum promisit Christianus Daumius [(19) 1Kb] . Exstat alioqui cum commento manuscripto in bibliotheca academiae Lipsiensis [(20) 1Kb] .

Recepi in me novam Henrici Septimellensis editionem, ignorans tum typis jam esse a Daumio vulgatam. Quamvis vero postea de editione Daumiana certior fuerim factus, tamen quoniam et rarior occurrit et forte minus nostra correcta est, in proposito persistam, daboque carmen integrum.

Adhibui ejus rei gratia duos codices, quorum prior in Helmstadiensi academica bibliotheca antiquiori, posterior in illustri ducali Guelpherbytana, in quam ex Marquardi Gudii penu delatus est, servatur. Ex his posterior codex variorum aliorum codicum manuscriptorum, ad quae correctus est, vicem praestat.




[Col. 0843]
HENRICI SEPTIMELLENSIS ELEGIA DE DIVERSITATE FORTUNAE ET PHILOSOPHIAE CONSOLATIONE.



LIBER PRIMUS.


   [Col. 0843A] Quomodo sola sedet probitas? flet, et ingemit aleph [(21) 1Kb] .
   Facta velut vidua, quae prius uxor erat.
Cui de te, fortuna, querar? cui? Nescio. Quare
   Perfida me cogis turpia probra pati?
[5] Gentibus opprobrium sum, crebraque fabula vulgi.
   Dedecus agnoscit tota platea meum.
Me digito monstrant. Subsannant dentibus omnes.
   Ut monstrum monstror dedecorosus ego.
Mordeor opprobriis. De me mala cantica cantat
[10]    Vulgus, et horrendus sum sibi [(22) 1Kb] psalmus ego.
[Col. 0843B] Fama per antiphrasin cantat, multumque cachinnum
   De me ludificans impia turba movet.
Concutit a tergo mihi multa ciconia rostrum.
   Hic aures asini fingit, et ille canem.
[15] Turba molendini; grex furni; concio templi,
   In mea fecundis vocibus acta sonant.
Si me commendat Naso; si musa Maronis;
   Si tuba Lucani, vix bona fama foret.
Quem semel horrendis maculis infamia nigrat
[20]    Ad bene tergendum multa laborat aqua.
Fata Neronizant [(23) 1Kb] in me. Mihi triste prophetant
   Astra poli. Mihi dat tristia signa polus.
O dolor! o pudor! o gravitas! o tristia fata!
   [Col. 0843C] Sum miser et nulli sum miserendus ego.
[25] O bona prosperitas, ubi nunc es? Nunc mea versa est
   In luctum cithara. Fit lacrymosa lyra.
O mala dulcedo, subito quae sumpta venenas,
   Quae nunc compensas mellea felle gravi.
O felix, qui non est usus prosperitate,
[30]    [Col. 0844A] Nam venit ex sola prosperitate dolor.
Non sine felle suo dulcet fortuna, nec albet
   Absque nigredine. Nec mons sine valle fuit
Cui multum mellis, multum dedit ipsa veneni.
   Mel vomuit primum felleus ipse sapor.
[35] Ut gravius cadit hic, quem format forma gigantis,
   Quam nanus, cujus parvula forma sedet;
Ut plumbum gravius pluma, paleaque lapillus:
   Sic gravius cadit hic qui bona multa tulit.
Hinc ego, qui fueram satur omni prosperitate,
[40]    Hoc verum fateor omnibus esse modis.
Numinis ambiguos vultus [(24) 1Kb] deprendo. Novercam
   Sentio fortunam, quae modo mater erat.
[Col. 0844B] Sum miser, et miseri nullus miserans miseretur.
   In pejus veniunt omnia fata mihi.
[45] Temperat assidue pro me fortuna venenum,
   Quo sitit [(25) 1Kb] illa caput mortificare meum.
Nil agit infelix, perii. Nequit ergo nocere
   Amplius. Exstincto vulnera nulla nocent
Heu quid agam! quid agam? Plorabo. Sufficit istud?
[50]    Non: Quia fata mihi deteriora parant.
Quid tibi, magne, tuli? Quid? Jupiter? Unde nocendi
   Ista sitis? Coelo fulmina nulla tuli.
Nec petii thalamos Junonis, nec volui. Nec
   Saeva giganteis fratribus arma dedi.
[55] [Col. 0844C] Cur mihi, saeve noces? cur? cur? dic, nescio. Nescis.
   Ergo quid innocuo, Jupiter alte, noces?
Hic nimis insanum redolet. Caret et Salomone [(26) 1Kb] ,
   Qui nocet innocuo, quique nocere cupit.
Nam nimis iratus, nimis ille superbus, et ultor,
[60]    [Col. 0845A] Qui ferit insontem, crimine dante locum.
Quid me persequeris? O quam victoria parva [(27) 1Kb]
   Est: miserum multis laedere posse malis!
Desine. Quid mirum, Davum [(28) 1Kb] si vincat Achilles
   Et si Tersitem conterat Hector equo.
[65] Nam quoties miserum probus expugnare laborat
   Se misero similem nititur esse probus.
Ad lacrymas redeo, quarum mihi copia, quarum
   Excursus salis potibus ora rigant.
Est cibus anxietas; lacrymae sunt pocula; poena
[70]    Panis; vina dolor; est mihi vita mori.
Quod patior pallor loquitur, maciesque figurat,
   [Col. 0845B] Indicat exsanguis turpiter alba cutis.
Nam facies habitum mentis studiumque fatetur,
   Mensque quod intus agit nuntiat illa foris,
[75] Internique status liber est, et pagina, vultus.
   Exterior macies intus amara legit [(29) 1Kb] .
Heu miser, heu caecus, heu demens! Semina mundi
   Iratos animos in mea fata trahunt.
Est mihi terra nocens, ignis gravis, unda nociva.
[80]    Aer tristitia perfidiore nocet.
Sic mihi septenis nocet impia turba planetis.
   Quilibet in nostra morte planeta furit.
Saturnus falcem, fulmen fert Jupiter, arma
   [Col. 0845C] Mars, sol fervorem, dira venena Venus,
[85] Mercurius virgam, rapidas fert luna sagittas.
   Septem septena concitat arma cohors;
Quo fugiam? vel quid faciam? Mors undique claudit,
   Ne fugiam, cunctas imperiosa vias.
Vae mihi! vae misero! vae prosperitate carenti!
[90]    Vae cui scire datur, quidquid in orbe nocet!
Ex quo prima parens vetito [(30) 1Kb] jejunia fregit,
   Nullus in hoc misero tam miser orbe fuit.
Nec Tityus [(31) 1Kb] lacerus [(32) 1Kb] , refugis nec Tantalus undis,
   Nec male qui rexit lora paterna puer [(33) 1Kb] .
[95] Orbatus Niobes; Job vermes; sibila [(34) 1Kb] Cadmi;
   Haec collecta [(35) 1Kb] mihi prosperitate vigent.
[Col. 0845D] Ergo quis infelix patitur pejora? Quis ille
   Tristanus [(36) 1Kb] , qui me tristia plura tulit.
[Col. 0846A] Obruor oceano, saevisque reverberor undis.
[100]    Nesciat hinc reditum mersa carina suum.
Decidit in cautes incauta carina. Procellas
   Sustinet innumeras invidiosa ratis.
Me si tanta pati natura volebat amara,
   Ponere debuerat perfidiore [(37) 1Kb] loco.
[105] Aut gelida Scythia nivium [(38) 1Kb] , vel solis in ortu,
   Aut ubi soligeris occidit [(39) 1Kb] ardor equis.
Aut ubi perfidior quadrangulus orbis habetur,
   Vel quo perpetuum torrida zona calet,
Aut aliquo pejore loco, qui gente vacaret,
[110]    Quo minus opprobrii cognita fama foret.
Dulcius est miseris aliena vivere terra,
   Quam propria male, qua singula probra patent.
[Col. 0846B] Malo meum sciri longinquis dedecus Indis,
   Quam quos vicinos efficit ipse locus.
[115] Hic inter notos socios miser, inter amicos,
   Quod nugor, querula fertilitate premor.
Omnibus invideo melioribus. Invida semper
   Mens tantum rodi pro meliore solet.
Quod sub sole vigent, fateor tot me meliores,
[120]    Sim licet Arturus [(40) 1Kb] , qualis habebor ero,
Omnibus invideo, nullus mihi. Mens dolet hinc, quod
   Reciproca caret hic transitione dolor.
Nam caret invidia miser, imo miserrimus ille
   Qui nimis omnimoda prosperitate caret.
[125] Quid sim? quid fuerim? cujas? ubi? quis vocer? unde
   [Col. 0846C] Natus? homo vel humus? nescio montis inops.
Me domini, socii, noti, quod magis est, et amici
   Proh! scelus, in medio deseruere mari.
Dum zephyrus flabat, multis sociabar amicis:
[130]    Nunc omnes aquilo turbine flante fugat.
Ut philomela canens frondes sonitumque canorum,
   Et nemus et silvas frigore tacta fugit.
Sic hiemis casus horrendaque nubila vitans
   Omnis in adversis rebus amicus abest.
[135] Delicias veris sequitur, sed tempora brumae
   Deserit, ablato remige falsus amor.
Vultur edax, corvusque niger, praesagaque [(41) 1Kb] cornix,
   [Col. 0846D] Ventris ad ingluviem semper adesse parant.
[Col. 0847A] Leccatrix [(42) 1Kb] mel; musca, lupusque cadavera; sic nunc [(43) 1Kb] .
[140]    Praedam, non homines, pens paret ista sequi.
Vilis amicitiae species, quam [(44) 1Kb] qualibet aura
   Quam variis variat fluctibus orba [(45) 1Kb] dea.
Si tales olim Eurialus Nisusque fuissent,
   Non durasset eis ille perennis amor,
[145] Verus amor miserum non dedignatur amicum:
   Vera fides tantum nescit amoena sequi.
Participat flores, et grandem grandinis iram
   In concussa fero turbine vera fides.
Taliter unanimes loquitur scriptura sodales,
[150]    Quos strinxit vero vimine verus amor.
Praevalet hoc solo mala sors, quod monstrat amicos.
   [Col. 0847B] Qui bene qui male sit monstrat, utramque fidem.
Ut fornax aurum, mare navem, mucro catenas;
   Sic gravior corda casus amica probat.
[155] Nam citius sociis sociabitur unica Phoenix,
   Atque lupi citius pace fruentur ovis.
Et prius Arturus veniet vetus ille Britannus [(46) 1Kb] ,
   Quam ferat adversis falsus amicus opem.
Job collata meis angustia vincitur, inde
[160]    Quod conjux fuit, et ternus amicus ei.
Ast ego desertus non illam cerno, nec illos.
   Me praeter nihilum constat habere nihil.
Si Codrus foret hic, essem nunc codrior illo:
   [Col. 0847C] Nam nihil hic habuit. Ast ego plura nihil.
[165] Tot mea sunt, quod non sine me regina jaceret;
   Si foret hoc verum pauper ubique jacet.
Temporibus cunctis jejunus prosperitatis
   Morte minante nimis, asperiora gemo.
Ver dedit indicium; mala sed mihi contulit aestas;
[170]    Nutrit et autumnus; frigida pascit hiems.
Nocte dieque malum me scyphis potat amarum,
   Ut vigeant in me gaudia nulla mei.
Luce queror, lacrymas fundo, suspiria ructo,
   Scindo genas, plango pectora, rumpo comas.
[175] Colloquium turbae tamen est solatia luce,
   Et minuit poenas lectio crebra meas.
Nocturna longe minor est angustia lucis,
   [Col. 0847D] Quae mea non minimo corda dolore ligat.
Nocte furit furiis nimium furor impius in me [(47) 1Kb] ,
[180]    Qui mea majori vulnere corda vorat.
Nocte gemo, gemino gemitus, cumulusque dolorum
   Crescit, corque coquit crebra gehenna meum.
[Col. 0848A] Vae mihi, sermo meus, mea fabula crebra dolenti,
   Dum tali mecum voce dolenda loquor.
[185] Saevit, et innumeris cor lanceat [(48) 1Kb] ira sagittis,
   Poenarumque fero turbine turba furit.
Volvor et evolvor, lectus bene mollis acutis
   Urticat spinis tristia membra meis.
Nunc nimis est altum, nimium nunc decidit unquam
[190]    Pulvinar, medium nescit habere modum.
Nunc caput inclino, nunc elevo, parte sinistra
   Nunc ruo, nunc dextra; nunc cado, nuncque levor,
Nunc hac, nunc illac, nunc sursum, nunc rotor infra.
   [Col. 0848B] Et modo volvo caput, qua mihi parte pedes.
[195] Non ita stare queo, surgo, lectumque revolvo.
   Sic modo volvo pedes qua mihi parte caput.
Non sic esse [(49) 1Kb] queo, propero, maledico clientem
   Quod male cum lecto me facit esse meo.
Vocibus iratis insontem clamo ministrum:
[200]    Huc miser Hugo veni! huc maledicte veni!
Quid facis, Hugo? jaces? Lectus meus iste quid hoc est,
   Quod male quotidie sternitur? unde locus [(50) 1Kb] ?
Tunc ipsum colaphis et pugnis verbero diris [(51) 1Kb] ,
   Et sic quod patior verbere vendo malum.
[205] [Col. 0848C] Volvit et evolvit, plumasque reverberat ulnis,
   Et modo quae tulerat vindicat acta puer
Tunc iterum jaceo. Dormire puto. Nihil est quod
   Uno momento firmiter esse queam.
Sic solet arboreas boreas evellere [(52) 1Kb] frondes;
[210]    Sic rota mortales, sic aqua saeva rotam.
Nunc calor ignitus, nunc frigus membra gelatum;
   Nunc hostilis eis sudor aquosus habet.
Tunc gemo. Tunc oculi lacrymas sua pocula potant.
   Imo vomunt gemino fonte rigante genas,
[215] Si sopor irrepsit, quod rarum, somnia ludunt
   Multimodis animos motibus aegra meos,
[Col. 0848D] Mergor in Oceano, tenuem taxillor [(53) 1Kb] ad assem.
   Armatos video currere saepe deos.
Flumina parva fluunt, aret mare, corruit athlas.
[220]    Et geminas fortes [(54) 1Kb] concutit orbis ales
Sum velut implumis, quem rodit in ilice cadmus [(55) 1Kb] ,
   Quae diro matrem carmine clamat avis
[Col. 0849A] Sum velut esuriens, qui somniat aurea tecta,
   Usibus et vestes pauper habere suis.
[225] Sum velut exspectans properantem rusticus amnem,
   Qui cupit excursis pergere siccus aquis [(56) 1Kb] .
Sum velut elusus quem detinet alea lusor,
   Qui cum perdiderit perdere plura parat.
Sum velut insanus, qui cum plus laeditur, hoc plus
[230]    Fustibus et jactu liberiore furit.
Ah! nimis infelix, qui sustinet innumeranda,
   Qui patitur humeris omnia [(57) 1Kb] plura suis.
Tot mala, tot poenas patior, quod si quis arenam
   Conferat in numero, cedat arena meis.
[235] Pagina sit coelum, sint frondes scriba, sit unda
   [Col. 0849B] Incaustum, mala non nostra referre queant.
Tam gravibus laedor, quod non pejora timesco,
   [Col. 0850A] Qui summe miser est pius nequit esse miser.
Sit maledicta dies, in qua concepit, et in qua
[240]    Me mater peperit, sit maledicta dies;
Sit maledicta dies, qua suxi pectus, et in qua
   In cunis vagii sit maledicta dies.
Sit maledicta dies vitae de ventre sepulcro
   Me transmutasset o Deus illa dies.
[245] Cum dabat ubera mater, ne mala tanta viderem
   Debuerat jugulis praesecuisse caput.
Mortua nam melius abscondere membra sepulcro.
   Quam vivendo pati deteriora [(58) 1Kb] nece
Omnia conjurant in me, Pater alme, misertus
[250]    Succurras misero, spes mea, summe pater.
[Col. 0850B] Omnia conjurant in me, tu Kyrieleison,
   Succurras misero, summe Creator, ymas [(59) 1Kb] .



LIBER SECUNDUS.
[Col. 0849]

   [Col. 0849B] Finitur primus liber incipit hicque secundus.
Plange miser. Palmas, Henrice miserrime, plange.
   Et caput, et dura pectora, plange miser.
Me sic privignum Ramnusia [(60) 1Kb] dira noverca
   Ardet in horrendis perpetuare malis.
[5] Est fortuna mihi serpente Neronior [(61) 1Kb] omni.
   Nam serpens fugit. At saepius illa fugat.
Quando mihi tribuet sors prospera prosperitatem?
   [Col. 0849C] Non hodie, nec cras, quod puto, forsan heri [(62) 1Kb]
Cum me blandifero respexerit alea vultu,
[10]    Arne [(63) 1Kb] , retro properas [(64) 1Kb] fonte recurre tuo.
Quam male fructificat, quae nunquam floruit arbor.
   Spes quoque messis abest, cum male germen obit.
O pudor! o timor! o dolor! o mala taedia vitae!
   O comes assiduus, plusque furore furor!
[15] Quid faciam? Vos hoc mea dicite turba malorum;
   Nam vos auxilium consiliumque meum.
O Deus! o quare subito fortuna rotatu
   [Col. 0849D] Cuncta molendinat [(65) 1Kb] mobiliore rota?
Sors mala, sors pejor, sors pessima, sorsque maligna
[20]    Facturam [(66) 1Kb] turpi proteat [(67) 1Kb] arte suam.
[Col. 0850B] O pater! hanc animam, misera quam carne recludis,
   Hanc lacrymis plenam suscipe, redde polo
Alme parens, animam, quam poenae turma flagellat,
   Suscipe, quam Stygiis occat Erinnis equis.
[25] Quam ferit Alecto, quam Thesiphoneque fatigat,
   Cui fortuna nocet, quamve Megaera ferit.
Ergo pium pietas te reddat ut impia cesset
   [Col. 0850C] Allecto, miserum quae lacerare cupit.
Tu quoque vesani promptissima causa doloris
[30]    Ausculta, et sceleris, perfida, siste rotam.
Verberibus praeceps diris fortuna quid hoc est,
   Quod caput affligis insidiosa meum?
Quo rapis, o fera! me? Croesum facis impia Codrum,
   Nestora [(68) 1Kb] Tersitem [(69) 1Kb] , turpius ausa nefas.
[35] Nunquid ego Scarioth [(70) 1Kb] ? Nunquid sum Pontius? unde
   Tam graviter merui tanta flagella pati?
Stulta quid insanis? caput hoc, caput hoc quid acerbas [(71) 1Kb] ?
   [Col. 0850D] Pone modum sceleri, perfida? pone modum.
Deficiunt alii? Me solum sola fatigas.
[40]    Sed videas quid agas, ultio raro perit.
Prospice ne tua te poenarum turba sagittet:
   [Col. 0851A] Nam ferit auctorem [(72) 1Kb] saepe sagitta suum.
Heu quid agis? quid agis? quid me, quid perfida perdis?
   Pone modum sceleri, perfida. Pone modum.
Dic mihi quid feci. Responde, lingua dolosa.
[45]    Responde per eum, qui super astra sedet.
Si nobis vesana tui si copia detur,
   Dilacerata feris turpiter esca fores.
Quis furor? Unde furis? Quid me furiosa lacessis?
[50]    Pone modum sceleri, perfida! pone modum.
Talibus orba suas dictis dea praebuit aures.
   Haec ait, et sceleris circinat [(73) 1Kb] ipsa rotam:
Quid mea mordaci laceras vaga fata, Camaena?
   [Col. 0851B] Quem fore plus misero plusque dolente [(74) 1Kb] dedit.
[55] Nonne meo mundi clauduntur regna pugillo?
   Nonne meum regnum climata cuncta tremunt [(75) 1Kb] ?
Graecus et Hebraeus; et Barbarus, atque Latinus:
   Me timet, exorat, me veneratur, amat.
Nonne potestates mundi, mundique minores,
[60]    Imperio cogo subdere colla meo?
Nuper Alemannus [(76) 1Kb] Siculam delatus in oram
   Ludendo [(77) 1Kb] Fericam [(78) 1Kb] perdidit ipse suam.
Perdidit hic equites, rochos [(79) 1Kb] , peditesque bovesque [(80) 1Kb] .
   Perdidit et calphos; vix bene tutus abit.
[Col. 0851C] Meque Saladinus [(81) 1Kb] , nimium vexilla salutis
[65]    Expugnans, hostem sentiet [(82) 1Kb] esse suam [(83) 1Kb] .
Quid veteres referam, quorum fert fama ruinam?
   Mater Pompeio, deinde noverca fui.
Verba sic Dario, post verbera; mellea Cyro,
[70]    Fellea post, nutrix ingeniosa dedi.
Tu quem fama silet, quam noscit dedecus, iram
   Opprobriis laceras opprobriose meam.
Quidve minas [(84) 1Kb] agitas? Reus est pro crimine laesae
   Majestatis, et hoc tota propago luet.
Prospice quid facias, nondum perit omne venenum.
[75]    Et mea vis nondum desinit esse mea.
[Col. 0851D] Quae pejora potes, meretrix fortuna, noverca
   Pessima, Medea dirior, hydra ferox?
Ad nihilum veni [(85) 1Kb] . Restans nunc [(86) 1Kb] spiritus ossa
[80]    [Col. 0852A] Non habet, in quo nil haec tua probra valent.
Morte nocere putas? Foret haec mihi causa salutis.
   Dupliciter mors est, morte carere mihi.
Quam laetus, quamcunque Deus donaverit horam,
   Suscipiam. Post hanc stercus in ore tuo.
[85] Quid toties varias summis furiosa figuras?
   Nunc alacris rides, nunc lacrymosa gemis.
Aurea nunc, nunc sordida, nunc nigra, nunc rubicunda:
   Florida nunc, nunc es sordida facta luto.
Proteus esve, vagusque. Movet tua viscera ventus.
[90]    [Col. 0852B] Vel tua diabolus viscera crebra movet.
Semper es inconstans, vaga, mobilis, aspera, caeca,
   Instabilis, levior, perfida, surda, fera.
Tunc ea subridens: O quanto pulvere noctis
   Humanae mentis lumina caeca latent [(87) 1Kb] .
[95] Nunquid obaudisti; sermones ponderet unus,
   Quisque [(88) 1Kb] suos sapiens, cogite ante loqui [(89) 1Kb]
Legibus indictis utor. Si legibus: Ergo
   Justis. Si justis: jure. Fit ergo bene.
Nonne sua licito sic quilibet utitur arte.
[100]    Quod sibi sors dederit utitur omnis homo.
Miles equis, piscator aquis, et clericus hymnis:
   Nauta fretis, pugiles marte, poeta metris.
[Col. 0852C] Rusticus asper arat, numerat mercator avarus,
   Virgo legit flores, stultus amator amat.
[105] Ast ego, quae dea sum, qua nulla potentior orbe,
   Quem ligat Oceani circulus orbe suo.
Nonne meam licite, stultissime, prosequar artem?
   Sic opus est, ut te praecipitando rotem.
Ergo vide quid agas. Sapiens deliberat ante
[110]    Quam faciat. Sic tu praemeditare, miser.
Ah! genus humanum mea quantis asperat acta
   Morsibus, atque meum dentibus occat opus.
Si sibi [(90) 1Kb] divitias digitis porrexero laxis
   Laudibus extollar imperialis ego.
[115] [Col. 0852D] Tunc ego, summa parens, et tunc regina verenda.
   Tunc dea summa; deo praeferor ipsa Jovi.
Sed si forte meam retinentem clausero dextram,
   Morsibus et stimulis mordeor ipsa feris.
[Col. 0853A] Tunc ego perjura [(91) 1Kb] , tunc turpis adultera dicor.
[120]    Tuncque sacerdotem me vitiasse ferunt,
Tu modo sed quare me dentibus asper acutis
   Infelix laceras, colloquiisque tuis;
Arbitrio loqueris; nam juris pondus abhorres,
   Et dedignaris de ratione loqui.
[125] Sed docet injustam causam partemque tueri,
   Qui solis probris certat iniqua loqui.
Sic solet ignarus, cum desunt verba, sophista
   Garrulus, ut videat voce tonare sui.
Sic quoque, cum desunt tibi jura, recurris ad ipsam,
[130]    Quam bene novisti, garrulitatis opem.
[Col. 0853B] Ergo si qua tuis, quod non puto, mentibus haerent
   Justa, refer; vel tu, quod magis oro, sile.
Tunc ego: Vesanum, meretrix Ramnusia, monstrum?
   Non licet hoc solum verba referre mihi.
[135] Tu facis, et dicis. Laceras me perfida factis.
   Improperas [(92) 1Kb] post haec facta nefanda mihi.
Nunc scio de facto, quod semper culpa redundat
   In miserum, qui non unde tuetur habet.
Lis quoties oritur aquilas ac inter olores,
[140]    Culpa solet minimis semper iniqua dari.
Sic quoties certant actaeon [(93) 1Kb] rexque ferarum,
   Pessima qui minor est jura fovere ferunt,
Et quoties rabies saevit Germanica Tuscis,
   [Col. 0853C] Oppida testantur levia fracta fidem.
[145] Tu quoque me. Sed si vim vi depellere possem,
   Vel taceas, tua vel parcior ira foret.
Cautius ergo tuas satyras, inimica deorum
   Insere vel tibi quae sunt reticenda vide.
Nam male castigat socios, quem crimen eadem
[150]    Labe premit pariter, quam removere studet.
Sic Paris Aegidem; sic Lucius ille Cethegum;
   Sic quoque retrogradum mater aquosa [(94) 1Kb] suum.
Non igitur studeas alios damnare, quod in te est;
   Ne cadat in barbam poena pudenda tuam.
[155] Nam fatuum nimis est, aliquem damnare seipsum
   [Col. 0853D] Quod tibi ne facias, litigiosa, cave.
Tu levis et laeva, tu praeceps, tu furiosa,
   Tu ratione carens nescis habere modum.
Me feris atque furis. Laceras mea membra [(95) 1Kb] lacessis
[160]    [Col. 0854A] Et latus, et latum destruis omne meum.
Tunc ea: Non unum mecum lucrabere nummum,
   Qui dominam quaeris decorare tuam.
Namque suo servus domino luctando repugnans,
   Calcitrat in stimulum perfidus ipse suum.
[165] Discant mortales dominos proprios venerari [(96) 1Kb] :
   Nam qui fraude nocet fraudibus ille perit.
Nunquid Alexander? nunquid tu Caesar es? unde
   Tanta superbia, vel tantus inique furor?
Tu quis es? Unde furis? Te scimus; et unde fuisti;
[170]    Quae sit origo tui; quive fuere patres.
Te decet horrendis vexare ligonibus arva,
   [Col. 0854B] Quod genus agresti postulat arte tuum.
Et quis es? Unde venis? cro, cro [(97) 1Kb] vesane recede.
   Et geme perpetuum, perpetuumque late.
[175] Quidquid agas, quidquid dicas, quidquid patiaris,
   Non facit ut retrahas quod mea dextra trahit.
Sic ego primatum, venerandaque sceptra tenebo.
   Et pro velle meo, mel tibi felque dabo.
Tu formica brevis, mus parvus, gnanus inanis?
[180]    Quid mihi tu facias, gnane pudende? Nihil.
Nil tua probra, minas, generalis oeconoma rerum,
   [Col. 0854C] Curo, sed in cathedra glorior ipsa mea.
Nec minus unguipotens [(98) 1Kb] volucres, leo papiliones;
   Nec Polis [(99) 1Kb] angustum Tibur [(100) 1Kb] avara minus [(1) 1Kb] .
[185] Nec minus archivolans [(2) 1Kb] tremulas generosa cicadas;
   Quam tua vaniloqua [(3) 1Kb] verba minasque tremam [(4) 1Kb] .
Quid tua sanna potest. Si quis derisor, et ipse
   Derisus turbis omnibus esse solet.
Nictimine [(5) 1Kb] sonita deridet nocte volucres;
[190]    Nunquid eam lacerat caetera turba die?
Sic qui derident alios ridentur et ipsi.
   [Col. 0854D] Nil magis in populis est generale. Nota!
Ergo quiesce, miser! miser, ergo quiesce, quiesce?
   Nam leve verba potes ferre, sed acta grave.
[195] Tunc ego: deliris stomachor Ramnusia dictis,
   [Col. 0855A] Dum mihi probra tuis objicis orba metris.
Dum mea veriloquis recitas convicia verbis,
   Nil gravius vero saevior ira tenet.
Non opus est verbis, gladio qui percutit hostem:
[200]    Nam satis ad vulnus sufficit ensis atrox.
Improperasne mihi genus? usuraria! monstrum!
   Fronte capillata, sed retro rasa caput!
Simia non es. Turpior es. Turpissima rerum
   Res es: nescio quid, quam nihil esse velim.
[205] Sim licet agresti tenuique propagine natus.
   Non vacat omnimoda nobilitate genus.
Non praesigne genus, nec clarum nomen avorum,
   Sed probitas vera nobilitate viget.
[Col. 0855B] In tenui calamo latitat mel saepe suave.
[210]    Et modici fontis temperat unda sitim.
Nil tremis. Unde locus: Bucifal [(6) 1Kb] saepissime muscis,
   Et formicarum saepe fit esca lupus.
Nil adeo validum, quod non quandoque teratur.
   Hoc et ab invalido saepe videre potes.
[215] Vomer humo, lapis unda, pollice gemma, quid ultra?
   Saepe quod est solidum frangere molle solet.
Non semper Marium, nec semper saepe rotatum
   Volvis Apollonium. Fortior alter erit.
Qui redimens mea probra fero pugnabit agone,
[220]    Et tibi forsan atrox auferet ille caput,
[Col. 0855C] Tunc ea: pacificis loquar ex ratione loquelis
   Si placet et mecum pacificare velis,
[Col. 0856A] Despicerer nimium, si starem semper eodem
   Vel bona, vel mala, vel inter utrumque manens [(7) 1Kb] .
[225] Omne quod est crebrum, nimio sordescit in usu.
   Omne quod est rarum, charius esse solet.
Pullegio piper est generosum vilius Indis,
   Vilior herbicolor cautibus aspis [(8) 1Kb] ibi.
Carior est grisea gelidis chlamys aspera Gothis
[230]    Qua fera carnificum dextera nudat ovem.
Bononiae [(9) 1Kb] claro plus milite clarus habetur
   Clarus et horrendus Marte furente pedes.
Non adeo potes, ipse queri. Tibi saepe benigna,
   Et, quamvis nunquam prodiga, larga sui.
[235] Nunc ego sic tibi propono clementior esse,
   [Col. 0856B] Si libet et mecum pacificare velis.
Absit, iniqua canis, me fecum pacificare.
   Sed tibi pacificet saeva Brunellus [(10) 1Kb] iners,
Nam tibi nulla fides; nullus modus; ordine nullo
[240]    Vivis, et est socius pro ratione furor.
Tunc ea: judicio non tecum stare recuso,
   Ut videat lex hoc Justiniana scelus.
Si bene dicis, habes, quod abest, jus, et rationem:
   Si male, praeceptis ergo quiesce meis.
Ni melius, quam jura, scias, ignava, rotatus
[245]    Staret, quem gyras orbis in orbe tuo.
Sistere judicio furiosae lege vetantur,
   Ergo tibi jus, cum sis furiosa, vetat.
Tunc ea: Vade ferox. Hostis meus esse memento,
[250]    [Col. 0856C] Tu quoque vade, hostis esse memento mea.



LIBELLUS TERTIUS.
[Col. 0855]

   [Col. 0855C] Finitis binis libris ternum sociemus.
Cum mea lamentans elegiaca [(11) 1Kb] facta referrem,
   Et cum fortunae verba inimica darem.
Ecce nitens proba, quae salomonior [(12) 1Kb] est Salomone,
   Ante meum mater lumen amoena stetit.
[5] Quam facies elevat, variat quam forma vicissim,
   [Col. 0855D] Nunc coelum, nunc plus, nunc capit illa solum.
Hanc phrenesin dictam septena cohors comitatur,
   Praebuit officium cuilibet illa suum.
Prima [(13) 1Kb] fovet pueros; alia [(14) 1Kb] silogizat; amoenat,
[10]    [Col. 0856C] Tertia [(15) 1Kb] colloquiis; perticat illa [(16) 1Kb] solum;
Haec abacum [(17) 1Kb] monstrat; alia [(18) 1Kb] philomenat; et altum
   Erigit ad superos septima [(19) 1Kb] virgo caput.
His praedicta dea sedit comitata deabus,
   Et, quasi compatiens jus patientis, ait:
[15] Quae lethaea tuus potavit pocula sensus?
   [Col. 0856D] Quo tua dormitat mens peregrina loco?
Certe caecus es, et tua mens exorbitat idem [(20) 1Kb]
   Tantillum nescis, quod schola docta dedit
Heu quantum pateris. De sola mente dolesco:
[20]    Quod tuus hoc peregre tempore sensus abit.
Si foret hic Hypocras [(21) 1Kb] , et tota medela Salerni,
   [Col. 0857A] Morbida non vel sic mens tua sana foret.
Nam nequit antiquum medicina repellere morbum,
   Quodque diu crevit durat in esse diu.
[25] Heu doleo super hoc, quod mentem perdis, et omni
   Brutescis sensu, bestia factus homo.
Quid tibi cum lacrymis? Lacrymarum copia nullum
   Participem voti debilis esse facit.
Qui gemit ingeminat sua damna; dolore dolorem
[30]    Ampliat, et duplici funere vivus obit.
Quid tibi et injustae fortunae? multaque semper
   Passus es opprobrii vincula propter eam.
[Col. 0857B] Vis ipsam non esse vagam? Natura repugnat.
   Quae dedit instabilem semper et esse vagam
[35] Seminat in spinis naturae jura retractans.
   Garrula divelli rana palude nequit.
Qui cupit auferre naturam seminat herbam,
   Cujus in Arturi [(22) 1Kb] tempore fructus erit.
Te nimis aura rotat, nimiumque moveris amaris,
   Et nimium stolidum te facit esse dolor.
[40] Non hominem redolens hominis denigrat honorem,
   Qui nequit adversis prospera juncta pati.
Utitur ignare dulci, non usus amaro;
   Namque per oppositum noscitur omne bonum.
[45] [Col. 0857C] Disce gravanda pati. Patientia temperat iram.
   Et diros [(23) 1Kb] animos mentis oliva domat.
Nonne recordaris veluti stimulante tyranno
   Moriger innocua Seneca morte perit?
Nonne meus Severinus [(24) 1Kb] inani jure peremptus
[50]    Carcere Papiae non patienda tulit?
Nonne cupidineus metrosus Naso magister
   Expulsus patria pauper et exsul obit?
Quid referam multos, quorum sine crimine vita
   Verbera fortunae non patienda tulit?
[55] Silva capillorum numeratis cederet illis
   Quos necis immunes inclyta vita dedit.
Aspera ferre decet. Maturant aspera mentem.
   [Col. 0857D] Et bene matura plenius uva sapit.
Per nimios aestus gelidas transitur ad umbras
[60]    Sicque per oppositum dulcia quaerit homo.
Laurea pro poena, pro morte corona, resultat.
   Unde laborat homo, praemiat inde labor,
Quid facis, immunde, mundique immunda quid optas!
   Immundus mundus quae tibi munda dabit?
[65] Vivere stulte putasne per omnia saecula? Per te [(25) 1Kb]
   [Col. 0858A] Factus es insanus credulitate tua.
Insani sane capitis gravitate laborat,
   Qui putat hoc mundo vivere posse diu.
Sensus abest tuus, et tuus intellectus oberrat.
   Et tua Lethaeis mens peregrinat aquis.
[70] Dic ubi sunt, quae te docuit, Bononia, quondam?
   Haec, ego, dic, ubi sunt, quae tibi saepe dedi;
Te multum fovi, docui te; saepe rogavi;
   Et mea secreta saepe videre dedi.
Tu mea vitis eras; tu palmitis umbra novelli;
[75]    Tu fructus validam spem mihi saepe dabas,
Te rastris colui, sepis ac munimine cinxi.
   Et lapides ex te, et cuncta nocenda, tuli.
Tempus adest fructus; vitis dedit ipsa labruscas
[80]    [Col. 0858B] Proque rosa crevit aspera spina mihi.
Heu cadit in spinas, quod ego in te semino, semen;
   Et mentem spina suffocat ipsa tuam.
Quod loquor et moneo, quod semino suffocat ipsa
   Quae male multiplicat semen arena suum.
[85] Tu nimium tuus es, nimis et tibi credis, inepte,
   Et solus credis providus esse Cato.
Philosophus nimis es, nimiumque platonior ipso [(26) 1Kb] .
   Ultra philosophos mens tua saepe fluit.
Absque labore sequi Pythagorica cornua cervae [(27) 1Kb]
   [Col. 0858C] Virtutem [(28) 1Kb] dextro lumine nemo potest.
[90] Ast alia furca est; facilis descensus Averni,
   Ut docet archiloqua voce poeta Maro.
Non sine sudore probitatis scanditur arbor;
   Nec sine sudore Martia palma venit.
[95] Laudo te, sed in hoc non laudo, quod ipsa caduca
   Aufugisse citis gressibus orbe gemis.
Proh dolor! unde doles! proh dolor! unde times? dolor! unde
   Ploras? quae tua sunt, o miseranda cinis?
Primitus in mundo tecum tua quanta tulisti?
[100]    Nudus eras primo, et postea nudus eris.
Tunc ego: mira refers, quid et hoc est vera sophia,
   [Col. 0858D] Quod dicis? Nimis est hic mihi sermo gravis.
Quis modo tam mitis, tam dulcis tamque benignus,
   Quem nimis haec ultra non ferat ira modum.
[105] Nunc ego cum videam paleis postponere grana,
   Cum superet molles nunc saliunca rosas;
Cum fructus hodie ante suos paret edere flores,
   Arbor abortivis prodigiosa comis;
Cum, quod grande nefas, tolluntur ad alta nefandi,
[110]    [Col. 0859A] Et premitur vita deteriore probus;
Dic mihi: qui mores, quae vita, quis ordo, Neroni
   Urbis et urbis opes, imperiumque dedit?
Ecce, sed id taceo, multi probitate vetante
   Nomen habent, quibus est nominis umbra pudor.
[115] Tunc ea: Deciperis, nec te ignorantia juris
   Excusat, nimis es, imperiose, rudis.
Quam gravis hic labor, et quam magna industria mentis,
   Noscere veraci cognitione probos.
Saepe bonos mendax mentitur opinio pravos
[120]    Atque e converso promovet ipsa malos.
Omnis quae niveo volucris plumescit amictu,
   [Col. 0859B] Non est si simulet vera columba tamen.
Saepe sub agnina latet hircus pelle Lycaon;
   Subque Catone pio perfidus ipse Nero.
[125] Econtra, bene scis, inter latet hispida mollis
   Tegmina sanguineo tincta rubore rosa.
Tamque duces claros Ithacum [(29) 1Kb] prolemque Philippi [(30) 1Kb]
   Membra per obscuras littera prisca refert.
Multa vides igitur phaleris circumdata fictis,
[130]    Quae se longe aliter, quam videatur, habent.
Injustos habuisse doles fastigia rerum:
   Longa tibi status hic causa doloris erit.
Quam sit ad alta trahi miserum mortalibus omen
   [Col. 0859C] Nescis. Si scires hoc siluisse velis.
[135] Promovet injustos fortuna volubilis, ut quos
   Scandere praecipites fecit ad ima rotet.
Nam graviore ruit turris tumefacta ruina,
   Et gravius pulsat alta cupressus humum.
Mens hominum quantis errorum caeca tenebris
[140]    Mergitur, ut reputet sola nefanda bonum.
Non felix, qui non, ubi crescat honore, sed hic qui
   Non ubi decrescat quo neque possit habet.
Vae tibi! vae mortale genus! quod semper ad alta
   Niteris, ut lapsu perfidiore cadas.
[145] Hic gladios, hic pocula, saevus et hostis et hospes
   [Col. 0859D] Temperat interius dira venena sui.
Aspice cui [(31) 1Kb] toties capitolia celsa triumphos
   Obtulerant famulum fata tulisse suum.
Aspice quem [(32) 1Kb] Babylon cupido potavit in auro.
[150]    Fataque quam [(33) 1Kb] tulerit Caesar acerba suis.
Nonne ferox Macedo protectus ab hoste tyrannus
   Corda venenatus inter amica perit?
Quid Darium referam? Quid Cyrum? quidve Neronem?
   [Col. 0860A] Nam tenui semper omine pendet honor.
[155] Ecce modernorum priscis exempla relictis.
   Paupertate nihil tutius esse potest.
Unicus ille leo, fidei vigor, unicus imo
   Murus, et hostis [(34) 1Kb] erat, unicus ille timor.
Dux ferus et nostrae Cunradus [(35) 1Kb] causa salutis,
[160]    Cur quia magnus erat proditione perit [(36) 1Kb] ,
Qui modo regnantes et fortes fregerat arces,
   Cui genus et census robora multa dabant?
Nuper idem [(37) 1Kb] misero sub paupertatis amictu
   Caput et inclusus Anglicus [(38) 1Kb] acta luit.
[165] O caecum mortale genus! quid tutius ergo
   Paupertate? Fere nil. Nihil absque fece.
Vade per Hispanos, et nigros vade per Indos.
   Vade per insidias. Vade per omne nemus.
[Col. 0860B] Vade per hostiles cuneos, turmasque latronum:
[170]    Dummodo sis verus tutus egenus eris.
Quid faciet vacuus coram latrone viator?
   Laetus et intrepidus fundet ad astra melos.
Quid rutili torques? quid prosunt ergo tiarae?
   Quid sceptrum? quid honos? quid loculusve satur?
[175] Quidve magistratus? et quid pretiosa supellex?
   Paupertate nihil tutius esse potest.
Tunc ego: Scire velim, si non nimis esset onustum:
   Mundus an hic vitae deterioris erit?
An proprium, quod amo, scelus exuet? an magis isto,
[180]    [Col. 0860C] Quod jacet, infelix stabit in esse suo.
Dic tamen, unde supra memini, bene cum retulisti:
   Immundus mundus quae tibi munda dabit.
Tunc ea: Vix umbram gerit haec. Praeludia rerum
   Solvere propositum luciditate queunt
[185] Nunquid ad argentum puro venimus ab auro,
   Alter ab argento cursus ad aera fuit.
Tertius in ferrum fit cursus ab aere. Quid est nunc?
   Decidit in cursu deteriore lutum.
Deficiente luto quid erit? Veniemus ad ipsum
[190]    Stercus, et in tali feteat omnis homo,
Ecce vides, quantis putrescit sordibus iste
   [Col. 0860D] Mundus, et hoc ipso nomen habere nequit.
Omnia degenerant. Pejoribus omnia currunt
   Cursibus, et fracto remige navis abit.
[195] Mundus amat, spernit, tenuat, sectatur, abhorret;
   Pessima, justitiam, jura; nefanda, bonum.
Mundus alit fraudes, refovet scelus, arcet honesta,
   Recta fugit, violat foedera, foeda cupit.
[Col. 0861A] Ipsa caput mundi venalis curia papae
[200]    Prostat, et infirmat caetera membra caput.
Sacrum cerne nefas, utrumque pudentius aevo,
   Venditur in turpi conditione foro.
Chrisma sacrum, sacer ordo, altaria sacra, sacrata
   Dona, quid haec ultra? Venditur ipse Deus.
[205] O sacra, quae sacras maculant commercia sedes!
   O sacra quae faciunt coelica templa forum!
Tale tuus mundus, si mundus jure vocatur:
   Tale frequentatum sudat [(39) 1Kb] habere forum.
Ecce sed ista pudet circumvaga turba scholarum
[210]    Sectantur propria venditione forum.
Citra legis iter proh tam pretiosa propago
   [Col. 0861B] Venit servili conditione dolor.
Libertas vitiata fugit, nec quamque vocari
   Ingenium talem de ratione decet.
[215] Ecce nefas sese stimulante cupidine nupta
   Vendit, et innuptae contigit illud idem.
Si foret ut quondam Lucretia casta, crumena
   Cum sibi porrigitur, cedet amara tibi
Penelope viduae nunc mercenaria vitae
[220]    Ad nummi sonitus audiet illa preces.
Venditur, o dolor! omnificis sententia nummis,
   Judicumque pium copia frangit opum.
Deviat a vero corruptus munere judex,
   Falsiloquumque facit jus pia gaza pium.
[225] Luxus edax, livorque macer, malus ardor habendi:
   [Col. 0862A] Vastat opes, mordet optima, corda cremat.
Pestis adulatrix, pro ficto risula vultu,
   Cuncta potest, satrapis deliciosa comes,
Ecce suo Pylades, scelus! insidiatur Oresti.
[230]    Nuptaque sub proprium sanat [(40) 1Kb] iniqua virum
Clericus edoctus [(41) 1Kb] , miles rudis, et leve vulgus;
   Negligit, horret, alit; jura, modesta, malum.
Migrat in exsilium virtus, vitiumque triumphat;
   Regnat, et in populis grande tribunal habet.
[235] Nescio quo caeco linita papavere dormit,
   Mensque Creatorem nescit iniqua suum.
En iterum toto lingua crucifigitur orbe.
   [Col. 0862B] En iterum patitur dira flagella Deus.
Vespasiana manus iterum consurgit, et omne
[240]    Diruit oceanum, qui scelerata patrat.
Factorem factura suum stimulante tyranno
   Delicti factis despicit orba suis.
Inde fames venit, inde gravis discordia regnis,
   Inde Chananaeis praeda cibusque sumus.
[245] Inde premit gladius carnalis spiritualem,
   Et vice conversa spiritualis eum.
Hinc subitos Atropos praedatrix occupat artus,
   Nec sinit, ut doleat poeniteatque miser.
Jure vides igitur, quod recta ligatio nectit
[250]    Immundus mundus haec duo verba simul.



LIBER QUARTUS.
[Col. 0861]

   [Col. 0861C] Utiliter quartum debes hic discere librum.
Hactenus unde dolor, et quae fomenta doloris,
   Vidimus, inventa perfiditate mali.
Nunc opus est, morbus lenis ut medicina refrenet,
   Atque hostem faciat hostis abesse suum.
[5] Primitus insanas lacrymarum pelle procellas,
   Quarum conjugio perditur omne bonum.
Nam dolor attenuat vires ubi planctus abundat,
   Tristitiamque mali decaplatisse sui.
Si mala dat planctus, malus est hic ergo necesse:
[10]    Si malus, ergo nocet; si nocet, ergo fuge.
Contra moerorem cape gaudia; velle refrena;
   Atque mali finem semper adesse puta.
[Col. 0861D] Grata superveniet quae non sperabitur hora,
   Quae compensabit fellea prisca favis.
[15] Una serena dies multorum nubila pensat,
   Et luteum tergit, quod facit unda solum.
Fortunam dimitte vagam, permitte vagari,
   Quae nunquam stabili ludere fronte potest.
[Col. 0862C] Contra fortunam sis constans, sis patiens, sis
[20]    Ferreus, adversis te neque frangat hiems.
Fortuna ridente gemas, plorante joceris;
   Ipsa sit auspicium tempus in omne tuum.
Cuncta rotat fortuna rota, qua cuncta rotantur;
   Sic tenui magnus orbis in orbe perit.
[25] Firmus in adversis, piger ad mala, tardus ad iram,
   Promptus ad obsequium, tristis ad omne nefas.
Sis tibi discipulus, aliisque magister, et intus.
   Sis tuus, extra sed totus alius eris.
Virtutem pete, sed vitium fuge; quod sit honestum
[30]    Quaere quod utile, quod turpe fugando fuga.
Amplexanda tibi cleri thesaurus honestas,
   [Col. 0862D] Et ratio populis heu modo rara comes.
Nec viscosa manus, oleoque nec uncta sit, imo
   Inter utrumque tenens, respuat omne nimis
[35] Inter Democritum [(42) 1Kb] tristemque Democena [(43) 1Kb] curre.
   Inde statum libret virga modesta tuum.
[Col. 0863A] Stillet in ore favus, sed mente resultet oliva.
   Et non sit totus sensus in ore tuus.
Respue multivagos, stabiles sectare, caduca
   Pensa, peccantes argue, siste leves.
[40] Dicta minus sint, facta magis; sis parcus in hymnis [(44) 1Kb] ,
   Parcus in opprobriis, largus ad omne decus,
Factaque si desint, non desint verba benigna;
   Nam multos charos mellea lingua parit.
[45] Majores sectare, patres venerare, minores
   Instrue, vel juvenes punge, vel unge senes.
Ebrietatis onus fuge, sperne cupidinis arcum;
   Exsulat hinc virtus haec ubi jura tenent.
Sibila nec vulgi, nec dona retrograda, cures.
[50]    Extra virtutem sit tua cura nihil.
[Col. 0863B] Si petra sit glacies, quid ad hoc? magis utilis esset
   Paganus tibi, quam claviger uncus homo [(45) 1Kb] .
Aurum plumbescit. Quid ad hoc? Et nectar acescit:
   Quodque monarcha negat saepe tetrarcha facit.
[55] Ergo Dei porro confidas in bonitate,
   Et tua virtutum jure secundet ea.
Natura contentus eris; mala scandala vita;
   Et tua consilium quaelibet acta probent.
Ad tempus lusor [(46) 1Kb] nequam delusor amicus
[60]    Semper sit minus in corpore, mente magis.
Sacriloquos rimare libros, mansuesce rogatus,
   [Col. 0863C] Legibus insuda, nil nisi justa refer.
Paucis dedecus, omnibus obsequium, caveas ne
   Frons rugosa neget, quod manus ipsa facit.
Qui decus oblatum rugosa fronte venenat,
[65]    Plus mihi diabolo displicet ille dator.
Dona serenus homo, charumque serenat amicum,
   Atque datum facie duplicat ipse suum.
Nil nisi quod dederis promittas, namque trutanam
[70]    Esse facit linguam saepe chiragra manus.
Mallem te podagrum quam taliter esse chiragrum.
   Invalidis pedibus auxiliantur equi.
Quod donare velis dones sine spe redeundi:
   Ne quod aperta dedit detrahat unca manus;
[75] [Col. 0863D] Nam dator ablator cancrum gradiendo figurat,
   Quem cancrum facit dedecus esse suum.
Nec circa famulos te pessima consiliatrix
   Concitet iratis vocibus ira gravis.
Major enim virtus clementer habere clientes,
[80]    Quam quos majores efficit ipse gradus.
Nec sis linguosus, nec in omni famine mutus,
   Sed sola studeas utilitate loqui.
In te cognoscas alios: magis utile nil est,
   Et magis urbanus nullus in orbe potest.
[85] Ne sit amica tibi praegnans extensio ventris,
   [Col. 0864A] Nam nimis est miserum corpus habere cibi.
Nulla minor virtus, socium quam vincere mensa,
   Et sacro ventris aequiparare peram.
Hypocritae vitium, Simonis contagia, quae nunc
[90]    Clericus omnis amat, sint inimica tibi.
Accusare cave, quae non accusat abusus:
   Ne male procedens tu patiaris idem.
Prospera non semper, nec quaeras semper amoena:
   Non semper dulcis lingitur ore favus.
[95] Non omni pratum festinant tempore flores,
   Nec semper viridis purpurat herba solum.
Utere discretis, quibus inclyta vita sit, unde
   Non nisi discretum sumere nemo potest.
Namque bonus bona, sed de pravis prava trahuntur.
[100]    [Col. 0864B] Dulcia de dulci palmite vina fluunt.
Non rosa dat spinas, quamvis sit filia spinae.
   Nec violae pungunt, nec paradisus obest.
Plus tibi sit charum mundum, quam mundus; amicus,
   Quam socius, quam sit sanguinis ipse gradus.
[105] Ne nimium stolida tu credas credulitate;
   Nam plus quam Scarioth tradidit illa viros.
Non magis Iconium Fredericum [(47) 1Kb] tradidit olim,
   Quam nunc credulitas suspiciosa suos.
Plurima sustineas, jungas medicamina morbis,
[110]    Ut multum morbum multa medela fuget.
[Col. 0864C] Ut varias optant diversa negotia leges,
   Sic varias physicas invaletudo tremens.
Hae succos, hae semen amant, hae cortice gaudent,
   His coma, radices his, medicina favent.
[115] Phreneticos malvae, colicos absinthia curant,
   Empticus anetum, lac quoque spasmus amat.
Sic non officium celebrat quinarius unum
   Sensus, sed propria quilibet arte viget.
Ille colores, ille sonos, sapit ille sapores;
[120]    Alter odoratus, alter amoena sapit.
Tu quoque, quem nimio vitium deforme fatigat
   Pondere, virtutum pocula plura bibas.
Sit tibi chara tui victoria plus aliena,
   Et te plus aliis vincere marte stude.
[125] Crede mihi magis est virtute domare se ipsum,
   [Col. 0864D] Quam vice Samsonis sternere mille viros.
Quamlibet officiis, nec quaeras quis sit, honora;
   Nam multos claros [(48) 1Kb] laetus amicat honor.
Gressibus assiduis quisquis bene quaerit honorem,
[130]    Reciprocis gradibus hunc quoque quaerit honor.
Blandus adulator, et proditor impius, aequo
   Semper, dum vivis, sint in amore tibi.
Nam naturali blanditor jure tenetur
   Risibus et phaleris proditor esse suis.
[135] [Col. 0865A] Fistula dulce canit, si non mihi, crede Catoni,
   Dum lyra dulcisono carmine prodit aves.
Nec nimis astutis vulpescat lingua querelis;
   Nam dubiam pariunt vulpida verba fidem.
Neve tuum jactes alienum deprecor hymnum;
[140]    Ne volucrum synodo nuda cachinnet avis.
Nunquam cervicem sine cauda pingere tentes;
   Nam sine fine suo primitiare nocet.
Mutus ad opprobrium, surdusque ad murmura, caecus
   Ad vanum, stolidae claudus ad artis iter.
[145] Hymnificet de te tua non, sed vox aliena;
   Nam bene festivos stercorat illa viros.
Sit tibi plus inimica noverca superbia morum,
   Quam quae Christicolas gens Soladina necat.
[Col. 0865B] Sitque magis solito [(49) 1Kb] tibi gustus amoris amarus:
[150]    Nam scio quod scio quod tu fere [(50) 1Kb] stultus amas.
Quid tibi cum ganea? quid cum meretricis alumno?
   Credis tu paridi? stultus es atque pater.
Spurius ille puer nullum suadebit honestum.
   Natus adulterio semper adulter erit.
[155] Quos eremitat amor potius deremitat et ipse,
   Fac, amet Hyppolitus, mente Priapus erit.
Est fugiendus ob ista fide jejunus ab omni,
   Qui nimis orbiculat seque crumenat, amor,
Proscribas igitur gladiis et fustibus ipsum,
[160]    [Col. 0865C] Et fugiendo fuga, quae fuga sola fugat.
Nec te pigritiae consors dilatio tardet:
   Ad bona nam cupiens omnia tarda putat.
Nam mora denigrat donum, meritumque minorat,
   Sed cita grandificat munera parva manus.
[165] Ne credas solos magnates esse timendos:
   Est fidus socius, est et amicus amans.
Major honor Pyladem charumque timere sodalem,
   Quam Syriae regem caesareosque duces.
Invidiam fugias morsusque sororis iniquae,
[170]    Quae rapido clarum dente caninat opus.
Nec te praetereat humanae sortis origo:
   Terrea testa, luti gleba, miserque cinis.
[Col. 0865D] Heu caro nostra dolor, plus flore caduca caduco,
   Qui parvo spatio fit puer atque senex.
[175] Quam fragilem textrix contexit aranea telam,
   Tam fragili tegitur tegmine vita brevis.
Quamlibet in propriis gradibus probitatis honora:
   Optimitas tibi sit plus bonitate placens.
Simplicitate fruens hic Scotica fercula [(51) 1Kb] miscet,
[180]    Qui plus atque minus aequat honore pari.
Fermentat claros numerosa pecunia mores,
   Quae tibi si fuerit hospes et hostis ego.
[Col. 0866A] Moribus excultus, sincerus mente, modestus
   Actibus, exemplum voce, rigore gravis,
[185] Dura, modesta, probis; patiens, maturus, abundans:
   Perfer, ama, tribuas: mente, vigore, manu.
Contra ventosas rabies et fulminis ictus,
   Plus quercu solida lenis arundo potest.
Praevalet in cunctis discreta molestia rebus.
[190] Qua sine virtutum grande peribit opus
   Nam pravis dare nil aliud quam prava fovere,
   Unde probis tantum debet adesse manus.
Sint licet obscuri ne spernas corporis artus,
   In quibus ingenium plus brevitate potest.
[195] Lampadibus templum ditans, dulcore palatum,
   Est brevis et fructu duplice servit apis.
[Col. 0866B] Est brevis accipiter, volucrum tamen obruit agmen:
   Et fugat elatum vipera parva bovem.
Sit tibi perpetuum spolians derisio dentes
[200]    Hostis, et insidiae sit dolus illud idem.
Discretus sis et sapiens, urbanus honorus,
   Providus, intentus, strenuus, esto vigil.
Scripta legens veterum rigidum sectare Catonem,
   Morigerum Senecam, pacificumque Probum.
[205] Dulichium, Arastum, Ciceronem, Nestora, Titum;
   Pectore, consilio, more, loquendo, manu.
Indue virtutum trabeam, mentemque tyrannim [(52) 1Kb]
   [Col. 0866C] Exue, quaere bonum despiciasque malum.
Non Hypocras, non ipse suis Podalirius herbis
[210]    Non licet ingenium fundat Apollo suum.
Omnia verbosis memorant medicamina linguis,
   Quae si tentarem singula, tempus abit
Et mihi secaneos ubi nostra palatia muros,
   Sic stat propositum mentis adire libet.
[215] Ergo dicta tuis jungas medicamina morbis,
   Et quaecunque vides proficienda tibi.
Litibus hostis, fraudibus hostis, criminis hostis;
   Et quae depravant omnibus hostis eris.
Juris amicus, honoris amicus, amicus honesti,
[220]    Et quae justificant rebus amicus eris.
Haec praecepta libens vigili trahe morbidus aure,
   [Col. 0866D] Quae permista simul combibe, sanus eris.
Et licet haec bona sint, multa potiora relinquo,
   Quae non sunt humeris officiosa tuis.
[225] Haec tibi sufficiant. Non omnia possumus omnes.
   Tu quod habere vales suscipe, velle sive.
Argento fruitur, rutilans cui deficit aurum:
   Et violas carpit, qui nequit ungue rosam.
Tunc iter arripiens, ait: Haec, Henrice, reconde,
[230]    Et finem verbis hunc dedit illa: Vale,
O meus alter ego probitatis alumnus et hospes,
   Longepres Henricum suscipe mente tuum.
[Col. 0867A] Nulla remota via solidum partitur amorem,
   Et quem partitur integritate caret.
[235] Nec mons, nec planum, nec pars speciosa marina,
   Disjungunt hos, quos copulat unus amor.
Longepres unde locus quod amor dimittat amorem?
   Talis ab opposito dicitur esse locus.
Ergo, ut vivat amor, concordia donat, et unum.
[240]    Velle, duos unum mentibus esse facit.
Tuque nec immerito, cui nomen floris adhaeret,
   Florentine, statum mente resume tuum.
Parco tibi quia parco tuis, flos inclyte, culpis
   [Col. 0868A] Ni tua vivifices [(53) 1Kb] tisibus acta tuis.
[245] Suscipe millenis citharam, quam dirigo, nervis
   Orpheus ignota carminis arte rudis.
Inclyte, cui vivo, si vivo, provide praesul
   Florentine, statum scito benigne meum.
Sum passus gravia, graviora, gravissima, quarto
[250]    Passio, si velit ars, possit inesse gradu.
Ergo vale praesul. Sum vester. Spiritus iste
   Post mortem vester, credite, vester erit.
Vivus et exstinctus te semper amabo. Sed esset
   Viventis melior, quam morientis amor [(54) 1Kb] .


[Col. 0867] Explicit liber Henrici Florentini.

In msto Helmstadiensi adduntur sequentes hexametri versus:

[Col. 0867B] Assignant causam quidam sic efficientem
Hoc opus exegit metrosus philosophus dux
Ex te nomen habet qui Sangelsinus habetur
Creditur et nomen Henricus quod sibi detur
Henricus veram docuit qui philosophiam
Praescriptos libros dictavit quatuor istos
Pauperis in speciem qui deridetur ubique
Ostendens plures homines nimis impatientes
Quando res perdunt vel corpus debile tremunt
Qui cum fortuna promunt turpissima verba
[Col. 0868B] Et mallent flentes se genuisse parentes
Qui post conversi poscunt ubicunque doceri
In rectamque viam duci per philosophiam
Quae dat in his libris documenta perophina cunctis
Quae cuncto populo prosunt veterique novello
Ergo discendi bene sunt isti tibi libri
Versus praedictos dictaverat Hugo sacerdos
Qui propriis librum manibus conscripserat istum.




ANNO DOMINI MCXCI
LABORANS S. R. E. CARDINALIS




[Col. 0867]
NOTITIA
(OUDIN, Script. eccles., II, 1580)

Laborans S. R. E. presbyter cardinalis, dictus Laborans proprio nomine, qui primum quidem fuit diaconus cardinalis S. Mariae in Porticu, tum postea presbyter cardinalis tituli S. Mariae trans Tiberim, philosophus et theologus egregius, edidit, ut Baronii cardinalis verbo utar, anno Domini 1182 elaboratissimam Collectionem canonum. Item exstat ejusdem opus De justitia et justo, ad Majonem magnum Siciliae admiratum; liber De vera libertate, ad Hugonem Panormitanum archiepiscopum; epistola ad Hugonem contra Sabellianos rursum reviviscentes; altera ad Vivianum cardinalem S. Stephani in Coelio monte, de appellationibus, quae non integra, sed recisa legitur. Continet has omnes Laborantis lucubrationes codex membraneus basilicae S. Petri in Urbe, ut habet Baronius tomo XII Annalium.




[Col. 0869]
DISQUISITIO CRITICA IN DECRETORUM COMPILATIONEM QUAM M. LABORANS S. R. E. CARDINALIS ADORNAVIT. Ex codice ms. biblioth. sacros. Vaticanae basilicae Principis apostolorum.
(Augustini THEINERI Disquisitiones criticae in praecipuas Canonum et Decretalium Collectiones, Romae, in collegio Urbano, 1836, in-4o, pag. 399.)





[DISQUISITIO CRITICA IN COMPILATIONEM DECRETORUM.]

[Col. 0869A] Ex quo J. M. Suaresius, episcopus Vasionensis, primus Laborantem canonum Collectionem compilasse significavit [(1) 1Kb] , omnium qui juris canonici historia delectantur, curiositas ac diligentia in eam conversa sunt. Attamen cum clarissimus ille vir hoc uno contentus videretur, ut Maecenati suo celeberrimo, Francisco scilicet Barberinio, S. R. E. cardinali, persuaderet, maximum tum Romanae purpurae decus addi, tum juris scientiae incrementum accedere posse, si Laborantis opus quam citissime typis ederetur, pauca solummodo in hac re praestitisse dicendus est. Antonius postea Zaccaria, ex societate Jesu, inter historiae litterariae cultores hisce ultimis temporibus facile princeps, cum in id potissimum mentem convertisset, ut quaecunque ad [Col. 0869B] sedis apostolicae auctoritatem tutandam, vel ad ejus splendorem augendum aliquid conferre posse videret, id sedulo arriperet, atque ex bibliothecarum latebris in apertam lucem proferret, diligentissime ea omnia collegit quae ab antecessore suo utpote ignota relicta erant (2) 1Kb] . Hinc non solum accuratissime de ejusmodi celeberrimi cardinalis vita disseruit, [Col. 0870A] quandoquidem ipsum et Alexandro III pontifici maxime acceptum, et ad omnia tum Ecclesiae, tum reipublicae negotia procuranda prae caeteris adhibitum fuisse demonstravit, sed operum quoque ejusdem cardinalis diligentissimum examen instituit, ut errores refellere posset, quos Fabricius adversus Laborantem in vulgus disseminare conatus erat.

Attamen in describendo praestantissimo Laborantis opere, canonum nempe Collectione, Zaccaria Ballerinios imitatus est, ac praeter externam Collectionis descriptionem nihil protulit quod ipsam operis rationem interioremque ejus naturam patefaceret, simulque demonstraret quomodo cum aliis canonum collectionibus, atque in primis cum Gratiani [Col. 0870B] Decreto cohaereat. Aequum igitur esse duximus ut, cum per opportuna nobis sese occasio praebuerit examinandi codicem qui Laborantis compilationem exhibet, atque unicus est qui hucusque innotuerit, de ipsa paulo fusius in hac nostra Dissertatione disseruimus.



§ I. Operis partitio.

Laborans opus universum primitus in quinque libros distribuerat, quorum singulos in partes divisit. Singulas dein partes tum majorem tum minorem [Col. 0869C] rubricarum seu titulorum numerum complectuntur, qui capitularia nominantur. Capitularia singula proprias inscriptiones praeferunt atque ad instar rubricarum plura vel pauciora, prout argumentorum, quae in singulis rubricis tractantur, natura exigeret, capitula exhibent. Tum librorum partes, tum partium capitularia numeris distinguuntur, qui in capitulis desunt, quibus licet inscriptiones non desint, nulla tamen summulae seu [Col. 0870B] argumentorum indices praefixae sunt, quae in omnibus anterioribus canonum collectionibus, atque etiam in Gratianeo Decreto inveniuntur.

[Col. 0870C] Liber primus undecim constat partibus quarum prima 16, secunda 12, tertia 6, quarta 18, quinta 14, sexta 51, septima 29, octava 14, nona 14, decima 24, atque undecima 6 capitularia seu titulos habet.

Liber secundus in quatuor partes dividitur quarum prima 23, secunda 28, tertia 40, quarta 21 capitularia continet.

Tertius liber duas tantummodo partes complectitur, [Col. 0871A] earumque altera 10, altera 6 titulos habet.

Liber quartus, caeteris perfectior atque amplior, duodecim partibus et titulis 25, 40, 40, 31, 25, 15, 19, 21, 22, 15, 4 et 18, constat.

Quintus denique liber quatuor partibus ac titulis 10, 8, 12 et 10 coalescit. Hisce quinque libris sextus epilogi instar additus est, qui quinque habet partes, quarum prima 10, secunda 14, tertia 35, quarta 7, et quinta 13 titulos praefert.

Singuli libri praefationem habent, quae modo brevior, modo prolixior eorum argumentum explicat, illudque cum iis quae in antecedenti tractantur conjungit [(3) 6Kb] .

Ad quinti libri calcem brevis additur nota, qua singulorum librorum argumentum denuo indicatur, [Col. 0871B] ac sexti libri natura declaratur. Laborans ita rem explicat:

Liber sextus epilogus est partim praecedentium quinque librorum, singulorum namque materiam ad facultatem intelligentiae revocat et in adminiculum [Col. 0872A] memorandi, sub brevi compendio repraesentat.

Erit ergo materia primi libri in clerum, et ad officia cleri promotio, et modi promotionis.

Secundi, promotorum depositio et causae depositionis.

Tertii, depositorum reparatio et modi reparationis.

Quarti pro culparum varietate sine depositione correptio.

Quinti, personarum aliorumve contingentium causae non descienda pluralitas.

Partes librorum faciunt vel quasi diversa rerum genera, vel quasi diversae generis species, vel taedium multitudinis copiosae. Primi namque libri quatuor primae partes, quatuor veluti generibus distant, septem vero sequentes et quarta generis sunt unius, quia [Col. 0872B] circa promotionem materiam libri consistunt. Quinti vero libri partes et sexti, efficiunt tanquam plures unius generis species. At vero secundi, tertii quoque partes et quarti, quo fierent persuasit taedium multitudinis et longae pluralitatis. Primi rursus tres primae [Col. 0873A] partes et si materiam non informent, sunt tamen informantibus et quibusque sequentibus opus.

Rursus autem liber sextus anterioribus est adjectio [Col. 0874A] nonnullorum, sine quorum notitia ministri canonum, rusticani quandoque putantur et contemptibiles et ignari.



§ II. De fontibus quibus Laborans usus est, deque modo quo eos disposuit.
[Col. 0873]

[Col. 0873A] Ad ejusmodi decretorum opus conficiendum nullam aliam canonum collectionem adhibuit Laborans quam Gratiani Decretum. Mirum sane videri debet quod Gratiani opus, quod simul ac editum fuerat, summis plausibus exceptum atque in academiis non solum sed in foro et in judiciis quoque adhibitum, et juris Romani collectionibus adjunctum fuerat, [Col. 0873B] denuo ex integro mutare ac novo omnino ordine ejusdem argumentum disponere Laborans conaretur. Quodque magis admirationem movet, illud est quod, vix elapso post confectum a Gratiano Decretum triginta annorum spatio, suum opus elaborare coeperit. Gratianus enim Decretum tempore Eugenii III (1145-1153) compilavit, Laborans vero, uti ipse sub finem operis significat, operi suo post viginti annos, quos in illo elucubrando insumpserat, anno 1182 finem imposuit.

Attamen si ipsam Gratianei Decreti indolem atque naturam accuratius perscrutabimur, facillime intelligemus qua de causa hoc consilium ceperit. Hinc prae omnibus ordinem quem Gratianus secutus [Col. 0873C] est explicabimus, ac dein cum ordine quo Laborans suum opus confecit conferre studebimus.

Gratianus, quod omnibus notum est, Collectionem suam in tres partes divisit, quarum prima centum et unum titulos amplectitur, quos Paucopalea, qui primus in eos glossas conscripsit, distinctiones appellavit. Agit haec prima pars de jure personarum, atque in hunc modum disposita est.

1) Agitur de legibus in genere, tum naturalibus tum positivis, divinis et humanis, de jure Romano, de consuetudine, de jure canonico, ac de ejusdem cum jure civili nexu. Dist. 1-14.

2) De juris canonici origine et fontibus, de conciliorum canonibus et R. pontificum litteris decretalibus; [Col. 0873D] de ipsis conciliis, quando et a quibus celebranda, deque eorum auctoritate; de SS. Patribus eorumque auctoritate. D. 15-20.

3) Plurimae denique hujus partis distinctiones (a D. 21 usque ad 79) agunt de personis ecclesiasticis, de ipsarum qualitatibus, juribus, officio ac consecratione. Quod porro argumentum ita distribuit: D. 22. De dignitate et auctoritate Ecclesiae Romanae, caeterarumque principalium, maxime Orientis, Ecclesiarum. D. 23. De personarum ecclesiasticarum, a papa usque ad ostiarium ordinatione. D. 24. De examinatione ordinandorum. D. 25. De ministrorum qualitate atque officiis, incipiendo ab ostiario usque ad episcopum.

D. 26. de episcopi moribus, ut sit unius uxoris [Col. 0874A] vir. D. 27-32. De clericorum castitate et continentia universim. D. 33. De clericorum qualitatibus, seu de irregularitatibus, ne bigami, corpore vitiati, usurarii, publice poenitentes, lusores, in scena ludentes, furiosi, arreptitii, accipientes meretrices in uxores et concubinas habentes ad sacros ordines admittantur. D. 34. De moribus episcopi, ut nimiam familiaritatem [Col. 0874B] domesticarum personarum etiam consanguinearum devitet et ut venatione non distrahatur. Dist. 35-38. De sobrietate, de scientia clericorum, ne libros gentilium legant.

D. 39-49. De necessaria prudentia episcoporum in rebus saecularibus ne eorum imperitia Ecclesiae damnum patiantur, de ornatu interiori episcoporum, uti sint graves in incessu et in habitu, temperantes, hospitales, pudici et docti, non vinolenti, non percussores, non litigiosi, non cupidi, non neophyti, non criminosi et vitiosi. D. 50. De lapsu et reparatione clericorum. D. 51-59. Quaedam alia continent, quae ex parte jam superius D. 33 tractata sunt, uti de qualitatibus et moribus ordinandorum, [Col. 0874C] ne quis saltu promoveatur, ne curiales officiarii et advocati et judices, ne servi a non dominis manumissi, ne corpore vitiati, bigami illiterati, publici poenitentes, ne filii presbyterorum et nati de fornicatione vel adulterio, ne baptizati in aegritudine ordinentur; ne monachi sine licentia abbatis ordinentur, ne laici litterati subito ordinentur. D. 60-74 agunt de statu personarum, quae promoveri possunt, et quidem de electione episcoporum, archiepiscoporum, presbyterorum quomodo facienda, et quibus jus eligendi et consecrandi competit, de ordinibus non iterandis, et de tonsura, de litteris formatis et dimissoriis. D. 75-80 agunt de tempore et die consecrationis episcoporum, nec non de temporibus ordinationum aliorum clericorum, de jejuniis Quatuor Temporum [Col. 0874D] eorumque origine et causa, de interstitiis temporum, de aetate sacerdotum ordinandorum; de ordinatione summi pontificis a solis cardinalibus facienda.

Dist. 81---89 sunt fere epilogus earum quae praecesserunt, ac de necessariis qualitatibus eorum disserunt qui ad sacerdotium admittuntur. Gratianus hic denuo agit, quod episcopus ordinandus sine crimine sit, et ne clerici cum mulieribus cohabitent, quod praelati immunes a peccato sint, et quod peccatis aliorum consentire non debeant, de vigilantia praelatorum circa res Ecclesiae, circa defensionem pauperum, miserorum et oppressorum, de hospitalitate maxime episcopis necessaria, de cura episcoporum circa viduas, orphanos, ne cupiditatis causa [Col. 0875A] negotiatores sint, et ut episcopi propriam domum et Ecclesiam bene administrent. Dist. 90 agit de litigiosis corripiendis et non ordinandis. Dist. 91 et 92. De cantu ecclesiae. Dist. 93. De obedientia subditorum erga majores. Dist. 94. De legato Romani pontificis nec non de ejus potestate. Dist. 95. Quod presbyteri subjecti episcopis his praesentibus sacra mysteria celebrare possint.

Dist. 96, 97, 98 nullum omnino nexum habent cum praecedentibus. Distinctiones siquidem 96 et 97 agunt de laicorum conditione in Ecclesia, quod laici, nempe, quin imo ipsi imperatores nullum ordinare, neque de rebus Ecclesiarum judicare possunt, quod vero laici et imperatores et caeteri principes saeculares precibus eorum Ecclesias juvare possint.

[Col. 0875B] Dist. 98 agit, quin pateat ratio, de clericis peregrinis et ultramarinis, quod sine testimonio quinque episcoporum non sint recipiendi, qua de re jam superius Dist. 73, ubi de litteris formatis et dimissoriis sermo instituebatur, agere debuisset. Ultimae denique tres distinctiones 99, 100, 101, agunt de primatibus et potestate eorum et quod nullus appellandus sit universalis; de pallio et usu ejus, et quod una provincia in duas non dividatur.

Jam vero si ordinem a Gratiano in disponendo primae partis argumento observatum, uti eum hic exposuimus, attente quis examinaverit, facile profitebitur non omnia hic sibi invicem cohaerere, imo vero omnia sine delectu ac sine consilio esse consarcinata. Id ipsum etiam atque etiam apparet, si [Col. 0875C] singularum distinctionum rationem ac dispositionem consideres. Saepe enim argumentum de quo agere deberent vix attingunt, nullibi fere ex integro illud exponunt. Quod si aliquoties paulo accuratius rem examinare, atque adductis omnibus tum pontificum decretalibus tum sanctorum Patrum locis qui ad eam explicandam facere possent, rem ipsam confirmare videtur, saepe etiam qualibet data occasione ab argumento recedit, et alia quaecunque extranea in medium profert. Pauca exempla sufficiant: In distinctione 6, in qua disserit de dignitate juris naturalis, agit quoque de illusionibus nocturnis, num ad peccatum imputentur; in distinctione 25, quae est de moribus ordinandorum, [Col. 0875D] postquam can. 3 exposuerat, episcopum ab omni etiam labe veniali immunem esse oportere necesse esse, agit in canone 4 de igne purgatorio. In distinctione 26, ubi de bigamis non ordinandis episcopis agit, quaerit an bigamiae labes per baptismum tollatur; tractans in distinctione 29, 30, 31 et 32, de continentia sacerdotum, quaestionem movet de quibusdam juris positivi differentiis dicens, jus positivum ex causis, loco, tempore et persona considerandum esse, ibique multa de Manichaeorum superstitionibus congerit.

[Col. 0876A] Ea quae in distinctionibus 34-49 habet, potius ad dist. 25 et 26 referenda fuissent, ubi argumentum sane amplissimum incredibili alienarum rerum commixtione perturbat. Nec rectior elucet in dist. 51-61, ubi de variis personarum generibus disserit quae ad sacerdotium promoveri nequeunt, ac postquam breviter de filiis presbyterorum egerat, ad aliam quaestionem divertit, expendens utrum patrum vitia filiis noceant. Iis quae dist. 64 et 65 de consecratione ordinandorum profert, plurima immiscet quae ad cathedrarum praerogativam spectant, et dist. 79 et 81 iterum ad ordinationem episcoporum se convertit, supplens iis quae alias dixerat: Haec de ordinandis, inquit, et ordinatoribus atque de singulorum graduum distinctionibus, et officiis [Col. 0876B] dixisse nos sufficiat. Verum, quia aliquantulum in his immorati sumus, quaedam praecedentibus cohaerentia sub epilogo ad memoriam subjiciamus. Debet ordinandus in episcopum, ut Apostolus scribit, esse sine crimine, etc.

Quam male inter se cohaereant, quamque prave ea sint congesta, quae in dist. 91 usque ad 101 habet, nemo est qui non videat; quare de iis satis superque dixisse credimus.

Non minus ac in argumentorum dispositione hujusmodi ordinis ac consilii defectus in iis deprehenditur quae Gratianus in singulis distinctionibus ad conjungenda diversa capitula inseruit, nec non in summulis quas capitibus praefixit. Hujusmodi Gratiani partes et dicta, uti vulgo nominantur, ab illis [Col. 0876C] qui glossas in decretum exararunt vix unquam dispiciuntur, utpote quae parum apte ac prudenter concinnata sunt. Joannes Andreas, qui dicebatur tuba et pater juris canonici, ea ubique carpit ac supervacanea esse demonstrat [(4) 1Kb] .

Certum est Laborantem nostrum probe intellexisse quam multa in Gratiani opere essent reprehendenda, atque hac praesertim de causa totum ipsius argumentum in novum eumque meliorem ordinem digerere voluisse, quod non solum in argumentorum dispositione, sed etiam in seligendis tum conciliorum tum Patrum testimoniis praestitisse dicendus est.

Operae pretium erit ipsius methodum hic paucis [Col. 0876D] exponere.

Universum primae Gratiani partis argumentum Laborans in primum Collectionis librum recepit, cui praefationis loco praeludium adjecit, in quo generatim de juris origine et progressu disserit, et generaliora quaedam principia exponit. Agit porro aeque de jure publico ac de jure ecclesiastico, et maxime juris ecclesiastici veluti fontes conciliorum canones et pontificum decretales agnoscit. Dein brevibus quibusdam animadversionibus concludit, quibus omnium legum finem, quem nullum [Col. 0877A] alium esse dicit quam homines meliores perfectioresque reddere, aliaque plura quae ad legum naturam pertinent, modo in scholis tunc tempore usitato, explicat atque exponit. Hinc finis, inquit, est ad patriam genus humanum officii dispensatione reducere. Auctor, instinctu Divinitatis, ordo pontificalis, ministri, pontifices et sacerdotes.

Hisce praemissis ipsum opus aggreditur, atque in prima libri primi parte de jure naturali et de consuetudine, de diversis ipsorum speciebus nec non de eorum nexu disserit. In exordio legis naturam explicat et de ejus vi ac de ejus auctoritate et usu nonnulla profert.

In parte secunda tractat de origine conciliorum oecumenicorum, de eorum numero, de canone sacrae [Col. 0877B] Scripturae, de auctoritate congregandi concilia, quando et a quo celebrari debeant, de eulogiis ad concilia deferendis, de sollicitudine episcoporum erga concilia eorumque statuta, de decretalibus epistolis et sanctionibus apostolicis deque earum auctoritate ac tandem de auctoritate doctorum.

In tertia parte agitur de ministris canonum, et de origine ordinis sacerdotalis Novi Testamenti, de primatu Romanae Ecclesiae, de ordine et origine sedium patriarchalium, de subjectione sedis Constantinopolitanae aliarumque.

In parte quarta atque sequentibus, quinta, sexta et septima de ordinatione clericorum sermonem instituit, atque a minoribus ordinibus incipiens, omnes [Col. 0877C] et singulos ad sacerdotium usque percenset. Cum vero non pauci sint prius laici dein in inferiores ordines fuere ascripti, ac demum ad sacerdotium promoti, in parte quarta de laicis personis quae ad sacerdotium admitti possunt, et in quinta de iis quae ab inferioribus ordinibus ad majores ascendere cupiunt, disserit.

Cuique parti quoddam veluti exordium praeponit in quo quae sit expositurus brevi declarat. Partem ergo quartam ita exorditur: Quoniam autem minister canonum esse non potest qui non est taxatus in clero, et ex laicorum genere nec ex omni, nec quomodo libet, unde quisquis clericus designatur, assumitur, videndus unde sumendus et quomodo. Siquidem sunt laicorum genera multa, ut liberi, [Col. 0877D] servi, manumissi ac curiales et alii. Item partem [Col. 0878A] quintam incipit dicens: Viso quorum examinis servata regula semper aut nunquam aut difficile sit, luculenter ad funiculum pertingere clericorum; videndum quorum, eadem manente regula, semper aut nunquam aut difficile sit scienter sacrorum ministrorum gradibus applicari. Nam et horum genera plura sunt, ut filii presbyterorum, obnoxii et alii.

Dein ad episcopos progreditur, disputationemque suam hisce verbis exorditur: Ad episcopalis tandem excellentiae culmen non ex quibuscunque generibus hominum licenter ascendunt, nec ex ullis nisi quos canonum providentissima norma designat quibus ad hujus speculae fasces non liceat aspirare, crimine detenti, bigami, et omnes quos ad sacerdotium [Col. 0878B] vel infra determinavimus non admitti. Quicunque etiam gradus adimunt acquisitos, universa ne gradus acquirantur obsistunt. De talibus in secundo libro dicetur. In hoc autem, ut in ecclesiasticis gradibus, et praecipue pontificali, quodam sub compendio certius ad eorum discretionem communitatemque memoria se posse retinere congaudeat; qualis esse, qualisque non esse debeat vel episcopus, vel presbyter vel diaconus, et quicunque praeficiendus est rector Ecclesiae, tum descriptio notificabit Apostoli, tum caeterorum constitutio Patrum.

Quae de episcopis habet, ea libro sexto et septimo complectitur, atque eodem fere modo ac superius, uti de clericis sermonem habens fecerat, qualitates [Col. 0878C] singulas enumerat, quibus episcopus ornatus esse debet, totamque rem summo ordine ac perspicuitate exponit, ita ut longe praeferri debeat iis quae Gratianus de hac eadem re protulerat. Ea enim quae Gratianus confuse disseruerat, Laborans undequaque colligens, in unum quodammodo conjunxit ac summa perspicuitate disposuit. Unde non ex distinctionibus solum, seu ex prima decreti parte, sed etiam ex secunda, quae, uti notum est, in causas distribuitur, ac saepissime de iis etiam rebus tractat quae omnino in prima parte absolvi debuissent, capitula sua deprompsit [(5) 2Kb] .

Octava pars ea complectitur quae ad Romanum pontificem spectant. Hinc de ejusdem auctoritate in patriarchas et in universum clerum disserit, quo in [Col. 0878D] loco ea quoque explicat quae ad obedientiam subditorum [Col. 0879A] erga praelatos, ad apostolicam legationem ejusque auctoritatem pertineant, et postquam de pallio, de ejus origine et usu pauca protulit, agit tandem de auctoritate sedis apostolicae deque ejus rescriptis authenticis.

Naturali rerum ordini inhaerens in nona parte de clericorum promotione et de examine promovendorum loquitur, eaque adjungit quae de intersititiis ac terminis ordinum et de jejunio Quatuor Temporum dicenda erant.

Eumdem ordinem sectatur in decima parte, in qua ea profert quae ad electionem et depositionem singulorum ordinum clericorum pertinent, et incipiens a summo pontifice usque ad inferiorum ordinum clericos progreditur, iisque monachos quoque [Col. 0879B] adjungit.

In ultima denique hujus libri parte explicat quem locum laici in cleri electione habeant habereque possint. Adjicit constitutiones Ludovici, Henrici et Ottonis imperatorum de electione Romanorum pontificum editas [(6) 1Kb] , quibus Laborans hoc adnotavit: Ex his ergo constitutionibus et pacto Ludovici imperatoris colligitur imperatores renuntiasse privilegiis quae de electione summi pontificis, Adrianum papam imperatori Carolo et Leonem papam regi Ottoni fecisse praestruximus. Unde manifestum est electionem Romani pontificis solius esse ordinis clericorum, et electum inconsultis Romanorum regibus ordinandum. Idem videtur et in episcopis observandum, ut scilicet in eis eligendis [Col. 0879C] aut ordinandis, cujusquam laici super clericos nulla sit praeeminentia. Fundatoribus tamen Ecclesiarum earumdem eligendi rectores libera est facultas.

Si igitur Gratiani ordinem cum eo quem secutus est Laborans comparemus, illico patebit hunc omnia et accommodatius disposuisse, et incommodum illud maximum ac fastidiosum evitasse, in quod Gratianus saepe nimium incidit, cum easdem omnino res semel ac iterum in diversis Collectionis suae partibus repetit.

Ut vero pateat Laborantem non solum primam Decreti partem in meliorem redegisse formam, sed alias etiam quae ipsum subsequuntur, operae pretium est ut hic paucis significemus quomodo Gratianus secundam operis sui partem distribuerit.

Facile cuique patet Gratianum in hac secunda [Col. 0879D] operis parte concinnanda multo quam in prima prudentiorem fuisse. Optimo enim consilio universum argumentum, quod diversa tum clericorum tum laicorum jura officiaque amplectebatur, ita distribuit, ut XXXVI causis, quas judiciali modo propositas in diversas quaestiones divisit, totum absolveretur, atque ecclesiasticis tum pontificum tum conciliorum sanctorumque Patrum decisionibus quaestiones omnes dirimerentur. Caeterum judiciorum methodum secutus rationesque hinc inde pro utraque parte proponens, saepe inconcinne adeo rem ipsam pertractat, ut aliquando quaestiones aut [Col. 0880A] indecisae remaneant, aut tanta confusione explicentur, ut certa illius sententia minime appareat.

In prima causa de Simonia deque Simoniacis ordinationibus agens hisce verbis secundam operis partem exorditur, ac primae adnectit: Hactenus de electione et ordinatione clericorum tractavimus. Nunc ad Simoniacorum ordinationes transeamus. Et ut facile liqueat quid super hac haeresi sanctorum Patrum decrevit auctoritas, causa deducatur in medium cujus negotium et de scienter a Simoniacis consecratis, et de ordinationibus quae per pecunias fiunt, contineat.

Sed et hic Gratianus denuo ab argumento in quod erat ingressus, deflectit, licet de Simoniacis ordinationibus agere proposuerit, plura tamen de rebus minime huc pertinentibus disputat, videlicet: de [Col. 0880B] baptismate haereticorum, de natura baptismatis, de ordinatis a falsis episcopis, de his qui cum haereticis communicant, de remissione peccatorum, ubi quaeri, num crimina paterna filiis obsint, de alimentis pauperibus sustentandis ac his similibus.

Cum vero Simoniaci non raro beneficiis priventur, quin imo deponendi etiam sint, Gratianus in secunda causa ad rem judiciariam Ecclesiae transit, atque ad ea quae hic de judiciis, de testibus, de accusationibus aliisque hujusmodi dicturus est, ita gradum fecit: His breviter praemissis, ad ea veniamus quae Ecclesia severitate disciplinae parata est ulcisci, ostendentes quibus accusantibus vel testificantibus quilibet sint convincendi; quo judice quisque debeat condemnari vel absolvi; si causa vitiata fuit, [Col. 0880C] quo remedio possit sublevari; si accusatores defecerint, an reus sit cogendus ad purgationem. Et ut facilius pateat, exemplum ponatur sub oculis; in quo auctoritates hinc inde controversantes distinguantur, et quid sanctorum Patrum sentiat auctoritas, liquido intimetur.

In causis tertia, quarta, quinta et sexta eamdem rem prosequitur, eamque fusius pertractat, nonnulla tamen permiscet quae omnino aliena sunt, uti de conciliis et eorumdem celebratione.

In causa septima ab antecedentibus plane digreditur, et disputat de coadjutoribus episcoporum et clericorum aegrotantium, et num vivente episcopo alius poterit in eadem Ecclesia ordinari.

[Col. 0880D] In causa octava ad Simoniacas ordinationes repente revertitur, et quaestionem movet utrum liceat episcopo sibi successorem eligere. Nona causa agit de ordinationibus clericorum, qua de re in parte prima plurimum disseruerat.

In causa decima aliam omnino materiam aggreditur, rerum scilicet ecclesiasticarum administrationem, quomodo ab episcopis peragenda; quam quaestionem in prima item parte discusserat. Sed in causa XI rursus ad judicia revertitur et de foro competenti clericorum agit; in qua tamen re non satis consistit, quippe statim in causa XII denuo ad bona [Col. 0881A] ecclesiastica regreditur, ubi de peculio clericorum et testamentis disserit. In causa XIII complexus est Gratianus jura quaedam ecclesiastica decimarum et sepulcrorum, nec non eorumdem jurium praescriptiones. In causa XIV multa miscentur quae minime inter se cohaerent, nempe clericos non debere pro rebus perituris, etiam in judicio provocatos, litigare, neque in rebus Ecclesiae testimonium ferre; dein ibidem uberius de usuris agit. Causa XV nec cum prioribus nec cum subsequentibus causis cohaeret, et agit: 1) de non recipiendis muneribus a clericis pro patrociniis impensis; 2) an sacerdotes ex confessione mulieris sint condemnandi; 3) an episcopi et ministri Ecclesiae die Dominico causas ventilare possint; 4) an neganti crimen purgatio sit indicenda; 5) [Col. 0881B] an in judiciis confessio cruciatibus sit extorquenda; 6) an episcopus propriomotu sine examine synodali sacerdotes possit damnare et deponere, et 7) an clerici confessi vel convicti de his criminibus, quae ante ordinationem commiserunt, possint suscepti ordinis officium exsequi, ac etiam de filiis presbyterorum disputat. Ejusmodi porro quaestiones, licet maximi momenti sint, non satis fuse pertractat, et quoniam ad judicia spectant, commodius a Gratiano in superioribus disputata fuissent. Digrediens ab hoc rerum ordine, in causa XVI a clericis ad monachos transit, atque in hac et in sequentibus XVII, XVIII, XIX et XX causis de monasteriis et de rebus ad monasteria pertinentibus disserit. Multa tamen confuse profert, alia aeque non minoris [Col. 0881C] momenti vix attingit, et plurima aliena et inutilia de praescriptionibus et alienationibus rerum ecclesiasticarum, de jure patronatus, de beneficiis, de investitura laicorum interserit. Cum in ultima causae XX quaestione quaesierit: utrum liceat ab uno monasterio transire ad aliud, iterum ad clerum se convertit, et causa XXI eamdem fere quaestionem in duas tamen divisam quoad clericos spectat proponit: scilicet: 1) an clericus possit in duabus Ecclesiis inscribi; 2) an liceat clericis a sua Ecclesia ad aliam transire. Sic de clericis sermonem instituens, multa hic repetit de quibus jam in prima parte fuse egerat, de clericorum nempe moribus, indumentis, negotiationibus et judiciis.

[Col. 0881D] In causa XXII de juramento et perjurio disputat, ubi quin ulla pateat ratio de clericorum consueta obedientia episcopis non deneganda agit. In causa XXIII loquitur de bello, de injuria, de vindicta, et ad alia progrediens quaerit; 1) an judices vel ministri reos occidentes peccent; 2) an mali ad bonum cogendi; 3) an haeretici suis et ecclesiae eorum bonis spoliandi, et tandem 4) an clerici arma movere possint. In sequenti causa XXIV agit de excommunicatione et de interdicto, et an excommunicatio ab haeretico valida sit. Hic autem simul agit de haeresum et schismatum origine, causa, et de praecipuis haereticorum sectis, ubi Isidori locum celeberrimum ex ejus Etymolog. lib. VIII, c. 5, allegat. Causa XXV tota est de privilegiis Romanorum pontificum praeprimis [Col. 0882A] auctoritate concessis, et saltu quodam in causa XXVI ad tractanda ea se convertit quae ad sortilegia et sortilegos pertinent, quibus tamen multa aliena immiscet; ac demum in quaestione sexta et septima quaerit 1) an excommunicatus ab episcopo possit reconciliari a presbytero eodem episcopo inconsulto, et 2) num morientibus poenitentia sit imponenda His expeditis in causa XXVII, XXVIII, XXIX, XXX, XXXI, XXXII et XXXIII de matrimonio et de rebus ad matrimonium pertinentibus agens, rem totam fusius ac rectius quam ullam aliam pertractat, nec ad aliena sese convertit, uti in superioribus cum fecisse animadvertimus.

Quoniam vero in matrimonio et propter matrimonium plurima committuntur peccata, a Gratiano [Col. 0882B] ipso aut forte ab alio tractatus De poenitentia causis istis inseritur, post secundam nempe causae XXXIII quaestionem, ubi plurima de poenitentia injungenda conjugibus disseruerat. Dubitari minime profecto potest quin Gratianus hujusce tractatus auctor sit; ast vero simile omnino non videtur, illum hic extra locum operi suo inseruisse. Causam enim XXXIII statim prosequitur, et in duabus quaestionibus quae remanent examinat 1) an actus conjugalis sit prohibitus tempore orationis; 2) an vir sine consensu uxoris, et e converso, vovere possit continentiam, quae quam longe ab illis distent, quae in tractatu de poenitentia habentur, nemo est qui non videat. Causa dein XXXIV materiam de adulterio prosequitur, et sequenti causa XXXV ad [Col. 0882C] consanguinitatem et affinitatem transit. In ultima denique seu XXXVI causa quaedam omissa recolit atque agit 1) de raptu virginum per oppressionem et 2) num raptori liceat raptam nubere?

Secundam Decreti partem tertia subsequitur, quae De consecratione inscribitur. Nisi objiceretur commune antiquorum testimonium, qui omnes solum hunc De consecratione tractatum, tanquam tertiam Decreti partem commemorant, nihil vero similius esset quam Gratianum huic tractatui alium de poenitentia praefixisse, atque utrumque a secunda parte separasse. Uterque enim eadem methodo dispositus, atque ita adornatus est, ut minime ad secundam partem pertinuisse videatur. [Col. 0882D] Quod si dein argumentum ipsum, quod in utroque explicatur, attente consideramus, ac nexum quem uterque cum universo Gratiani Decreto habet perpendimus, alterum qui De consecratione inscribitur, primae partis, et alterum, qui de poenitentia agit secundae partis epilogum esse facillime probari posse confidimus. Sed haec etiam atque etiam patebunt, si prius Laborantis opus accuratius explicaverimus.

In disponendo secundae et tertiae Gratianei operis partis argumento Laborans plura etiam praestitit quam in primo Collectionis suae libro. Universam enim materiam a Gratiano male digestam ac coacervatam tam bene distribuit ac tam concinne singulas ejusdem partes conjunxit, ut ubique pateat [Col. 0883A] eum certas colligendi regulas sibi praefixisse, atque singula argumenta in illis locis pertractasse in quibus commodissime ad eam methodum revocari poterant quam in ordinando universo opere secutus est.

Hinc in secundo operis sui libro unice agit de degradationibus clericorum, atque in quatuor ejus partibus, quae 23, 28, 40 et 41 titulos complectuntur, crimina omnia enumerat propter quae clerici deponendi sunt. Totam hanc rem ita disposuit atque ordinavit, ut singula quae ad clerum pertinent ex ordine consideret, doctrinam nempe, officia, debitam clericorum erga superiores obedientiam, ac denique ipsorum vitae rationem. Capitula summo studio et labore ex universa secunda Decreti parte [Col. 0883B] conquisivit; quaeque hac illac dispersa et confusa congesta invenerat, ad ordinem et unitatem revocavit. Sequenti tertio libro de restitutione depositorum disserit, atque hunc tractatum bifariam dividit agens 1) de restitutione depositorum ob crimina manifesta, et 2) ob crimina occulta, quorum judicium nonnisi Deo reservatum esse potest.

Agit porro hic etiam de misericordia cum qua poenae infligi debeant, sicque gradum facit ad librum quartum, ubi de ecclesiasticis poenis earumque usu disserit. Incipit enim ab excommunicatione, de qua in tribus prioribus libri partibus disputat. In quarta dein parte ad sacrilegium transit, ac locos duos a Gratiano mutuatos, alterum Haimonis C. 20, q. 2, [Col. 0883C] c. 39, et alterum concilii quarti Toletani C. 17, q. 4, c. 31, qui de sacrilegio agunt, praemisit, quibus [Col. 0884A] dein animadversionem quam hic exhibemus subnectit, ut ad sequentia sibi gradum faciat; ait porro. Sicut esse videtur collegium aliquorum in unum collecta diversitas, ita sacrilegium, sacrorum in unum raptim congesta pluralitas; sed in usu locutionis humanae dicitur: malignitas ejusmodi rapiendi. Amplius autem est injuriosius rei sacrae, vel ei deputatae, contactus. Juxta quod Arius sacrilegus exstitit, quia mortem Christum in injuriam tetigit Christi. Etiam sacrilegus exstat quisquis aedem, vel quemlibet Ecclesiae deputatum, in contumeliam contingit Ecclesiae; sed etiam ille qui clericis, monachis. Deo devotis est aut peregrinis injurius. Cumque sacrilegium sit in personas, aut res, aut loca, vel tempora, pro varietatibus eorumdem etiam sacrilegiorum fit varietas [Col. 0884B] ultionum.

In iis vero explicandis quae ad sacrilegium spectant, tres partes insumit, quartam nempe, quintam et sextam. In septima de perjurio et de juramentis agit, atque in fine hujus partis quosdam veluti libellos ac formas jurandi adjungit, quarum aliquot hic apponimus quae apud Gratianum desiderantur. Inter ipsas tamen ea prae caeteris est memoranda, quae tempore schismatis Octaviani ex electione Alexandri III oborti praescripta fuit [(7) 3Kb] .

In parte octava de modo excommunicationis, et de modo excommunicatos reconciliandi disserit, sub cujus finem de haereticis disputat, atque adducto notissimo Isidori loco animadversiones gravissimas [Col. 0884C] subnectit [(8) 3Kb] .

In parte nona, decima et undecima de matrimonio [Col. 0885A] et de rebus ad matrimonium pertinentibus de adulterio, de divortio, de consanguinitate et de affinitate agit. Hoc vero argumentum summis, ut ita dicam, labiis attingit, et quae Gratianus in hoc operis sui tractatu simul collegerat, disjungit et in anterioribus compilationis libris, ubi occasio sese praebuerat, inserit. Hinc ea tantummodo hic profert, quae alibi nondum attigerat, ita ut hae partes nonnisi supplementum quoddam eorum, quae superius exhibuerit, dicendae sint.

Demum in duodecima parte, quae totius libri ultima ac omnium brevissima est, ea complectitur quae ad immunitatem forensem clericorum, ad purgationem accusatorum, ad injusta judicia hisque similia pertinent, ac viam sternunt ad quintum [Col. 0885B] operis librum, qui totus in explicandis Ecclesiae judiciis versatur.

[Col. 0886A] Dividitur vero in quatuor partes, in quarum prima de ordine judiciario, de potestate judicia ferendi et de accusatoribus generatim disputat; agit in secunda de testibus et advocatis, in tertia de judicibus et eorum potestate; in quarta denique de appellationibus [(9) 5Kb] . Haec ultima pars omnium absolutissima est, eamque Laborans summa tum ecclesiastici tum civilis juris peritia concinnavit, quare in ipsa plurima quoque loca ex jure romano desumpta occurrunt.

Ita Laborans operi suo finem imposuit. Adjecit quidem sextum librum, tamen hic liber, quod in praefatione ipsemet monet, nonnisi epilogus librorum praecedentium dicendus est, cum ea contineat, quae in aliis aut omissa fuerant, aut opportune tractari [Col. 0886B] non potuerant.

Excerptus vero est hic liber ex Gratiani tractatu [Col. 0887A] De consecratione, atque in similitudinem quinque distinctionum, in quas Gratianus illum diviserat, a Laborante in quinque partes divisus est, quae idem fere argumentum in compendium deductum exhibent. Hinc in prima parte de consecratione ecclesiarum et missarum celebratione, in secunda de sacramento eucharistiae, in tertia et quarta de baptismo et confirmatione, ubi etiam de catechismo, id est de catechizandis parvulis ante baptismum et de exorcizandis baptizandis, sermo instituitur. Ultima denique pars appendix est ad praecedentes, atque agit de aqua aspersionis, de cruce et imaginum cultu.

Caeterum in excerpenda hac ultima Gratianei Decreti parte, Laborans ab eo, qui sibi proprius ac [Col. 0888A] peculiaris est, non discessit excerpendi modo. Etenim raro admodum Gratiani seriem retinuit, capitula non solum ex singulis hujus partis distinctionibus, sed ex prima et secunda Decreti parte conquisivit [(10) 6Kb] , ac saepe ea loca, quae in aliis operis sui libris ex hoc Gratiani tractatu inseruerat, hic adnotat ac librorum titulorumque numeris adjectis indigitat, ubi ea inveniantur [(11) 1Kb] . Quod demum ad tractatum Gratianeum de poenitentia inscriptum attinet, qui, uti supra diximus, nullomodo cum iis cohaeret, cum quibus in decreto conjungitur, Laborans illum prorsus neglexit, neque in ullam operis sui partem inseruit, quae de poenitentia peculiariter ageret. Attamen capita ejusdem tractatus fere singula, ab invicem sejuncta, hac illac [Col. 0889A] in diversas compilationis partes distribuit, prout argumentorum, quae ibi tractabantur natura postulabat [(12) 1Kb] . Quo in loco laudandus profecto potius quam vituperandus Laborans nobis videtur.

Jam vero ex totius compilationis titulis quos Zaccaria in dissertatione quam supra laudavimus, publici [Col. 0890A] juris fecit melius quam ex quacunque alia re dignosci poterit quomodo Laborans Gratianei Decreti argumentum in novum ordinem redegerit, ac suam compilationem disposuerit, ad hanc proinde dissertationem benevolum lectorem remittimus.



§ III. De modo quo Laborans capitula ex Gratianeo Decreto desumpta disposuerit.---Fragmenta ex Laborantis libris »De justitia et justo, ad Majonem, magnum Siciliae admiratum,« et »De vera libertate, ad Hugonem Panormitanum archiepiscopum.«
[Col. 0889]

Methodus quam, uti superius demonstravimus, Laborans secutus est, postulabat ut capitula ex Gratiani Decreto hinc inde conquisita excerperet atque ordinatim suae compilationi insereret. Licet hac de causa saepissime Gratiani seriem invertere, [Col. 0889B] argumentaque ab eo mutuata ad aliam omnino formam revocare debuerit, non raro tamen integras distinctiones, vel quaestiones, si pauca earum capitula excipias, recepit immutatasque suae compilationi opportune attexuit. Qua de re, cum jam saepe locuti simus, nihil dicendum superesse putamus, ac potius modum explicabimus quo singularia titulorum capitula conjunxit.

Laborans, Gratianum imitatus, capitula quaeque, ubi opportunum videbatur, brevi quadam adnotatione conjungere, atque unius cum altero nexum vocula unde significare studuit. Adnotationes vero ipsas non raro cum iisdem Gratiani verbis expressit, [Col. 0890A] quod etiam fecit ubi ea quae vocantur dicta Gratiani insimul cum capitulis recipienda esse duxit. Nonnunquam tamen ea paululum immutavit; quaedam etiam in breviorem, quaedam in ampliorem formam redegit. Quas Gratianus res historicas commemorat, [Col. 0890B] eas Laborans accuratius narrat, atque alias addit quae majoris momenti sunt.

Plerumque ingeniose admodum ac mira cum eruditione disputat, tantamque tum Romani, tum ecclesiastici juris scientiam in hisce animadversionibus adhibuit, ut nullibi luculentius illorum temporum fori usus cognosci possit; Laborantem vero in ejusdem fori exercitationibus versatissimum fuisse mirifice pateat. Nos hic quaedam tantummodo ex hisce dictis adjungimus, quibus loca ex non Gratiano desumpta nempe c. 1, q. 1, c. II, de promotione haereticorum [(13) 6Kb] ; c. 16, q. 1, c. 21 et 24, de promotione [Col. 0891A] monachorum in clerum [(14) 3Kb] , et c. 23, q. 8, c. 20, de comitatu bellico episcoporum illustrantur [(15) 2Kb] .

Nonnunquam suis animadversionibus quaedam immiscuit, quae ad sui ipsius vitae conditionem pertinent, quaeque non injucunda sunt. Sic ad cap. 23, q. 4, c. 21, narrat quemadmodum, perfectis Lutetiae [Col. 0892A] Parisiorum studiis, per Germaniam iter faciens hospitio fuit receptus, ubi etiam [(16) 2Kb] locum in quo natus fuerat commemorat. Codicis librarius in margine tabellam depinxit, quae Laborantem cum hospite colloquentem ac iter parantem exhibet, quam Ughellius, Italiae sacrae auctor, tanti fecerat, [Col. 0893A] ut ejusdem exemplar operi quod De purpuratis viris Florentinis edere in animo habebat, inserere voluerit.

Item alibi opus commemorat, quod de justitia et justo ad Majonem magnum, Siciliae admiratum [(17) 1Kb] , atque aliud quod De vera libertate ad Hugonem Panormitanum archiepiscopum conscripserat [(18) 3Kb] . Auctor in hisce locis semper nomen suum indicat, scilicet Laborans, unde eruitur nomen istud familiae proprium, ac non auctori ob summum laborem, uti falso Suaresius autumat, inditum fuisse. Mirum forsitan alicui videri poterit, ut Laborans dum se ipsum pluries in opere nominet, nullibi, ne semel quidem, Gratiani aut ipsius Decreti mentionem faciat. Hoc tamen facillime explicari potest, si perpendimus Gratiani Decretum omnibus notum adeo [Col. 0893B] cognitumque fuisse, ut primo veluti intuitu quilibet nexum perspiceret qui ipsum inter ac Laborantis Collectionem intercedit.

Ad modum dividendi quem Gratianus in Decreto adhibuit, quemque significamus cum de partibus Gratiani loquimur, quod attinet, ipsum Laborans aeque adhibuit; alio tamen nomine, collationis nempe, indicavit.

Caeterum Gratiani distributionem minime sectatus est, neque semper et ubique capitula in collationes dividit; at in illis tantummodo titulis, in quibus major eorum numerus occurrit, collationes fecit, unde patet ideo illum hoc fecisse, ut facilius capitula citari atque inveniri possint. Hinc etiam fit ut hunc dividendi modum non pro integra quadam [Col. 0893C] parte, uti Gratianus cum partibus tam in distinctionibus quam in quaestionibus fecerat, adhibeat, neque uti Gratianus a primo distinctionis aut quaestionis capitulo incipiat, atque eumdem dividendi modum usque ad finem retineat. Caeterum Laborans non nimis saepe titulos in collationes distribuit [(19) 1Kb] , atque ubi illas fecit, pro arbitrio pauciores aut plures adhibuit.

In quo vero Laborans a Gratiano maxime differt, illud praecipue est quod quaestiones in quas hic [Col. 0894A] secundam Decreti partem diviserat, penitus neglexit, ac negligere etiam debuit, si divisionis formam in libros, partes ac titulos adhibere voluit. Cum vero non parum commodi illa Gratianea distributio afferret, eam Laborans alio modo supplere studuit. In suis enim dictis, quibus, uti vidimus, singula capita conjunxit, tum antecedentis, tum consequentis canonis facti speciem exhibet: hac autem proposita, divisionem instituit, quam distinctionem appellat. Difficultates quas opponit statim aut adductis aliis canonibus, aut propriis observationibus dissolvit, ac responsionem appellat solutionem. Aliquando adjungit: solvitur ita. Non raro solutionibus novas opponit difficultates, quas modo contrarietates aut contrarium, modo breviter hac [Col. 0894B] vocula: contra, significat. Responsa quae ad has difficultates proferuntur appellat, solutionem contrarii, vel si paulo post difficultatem solvit, solutionem contrarii superioris. Nullibi hanc divisionis rationem in ipso textu commemorat, sed in margine tantum haec verba, distinctio, solutio, aut solutio contrarii superioris adnotat.

Pauca adhuc dicenda supersunt de modo quo Laborans locos suae Collectionis citat, ubi a Gratiano omnino differt. Ipsi enim in more est ut locis quibusdam loca parallela ascribat, quae concordantes vocat. Hoc maxime in dictis ab ipso factum vidimus, quae saepe ejusmodi tantum locis constant. Horum autem locorum textus tum in antecedenti tum in consequenti aliquo libro aut ex parte aut [Col. 0894C] ex integro exhibetur; quare accurate et librum et partem et titulum significat ubi in opere inveniri potest. Quod si habetur in priori aliquo libro, illud indicat vocula supra; si in posteriori, vocula infra. Locum ipsum, quem semper capitulum vocat, initialibus verbis affert, quae semper libri, partis et tituli numerum praecedunt. Si vero loca parallela in eodem libro aut libri parte exstant, nunquam librum et partem, sed solummodo titulum adnotat. Capitula tamen titulorum, qui collationes habent, [Col. 0895A] Juxta collationem affert, eaque citando modo voce capitulum, modo voce paragraphus utitur. Hunc citandi modum Laborans ipse ad calcem libri primi [Col. 0896A] explicat, uti videre est ex iis quae in nota apponimus [(20) 2Kb] .



§ IV. De fontibus quos praeter Gratiani Decretum Laborans adhibuit.
[Col. 0895]

[Col. 0895A] Laborantem minime fugere potuit, Gratianum ad compilandum decretum, antecessorum suorum et [Col. 0895B] maxime Burchardi, Anselmi et Ivonis collectionibus usum fuisse. Hinc minime dubitari potest, ipsum quoque illas aliquando adiisse, praesertim ut argumenta haberet, quae in suis concordantiis et contrarietatibus proponeret.

Ad Burchardi opus quod spectat, quatuor tantummodo capitula ex illo decerpsit, ac peculiariter librum et caput adnotat, quod in nullo alio opere quod laudat, fecit [(21) 2Kb] ; Anselmi et Ivonis operibus raro etiam usus est; quaedam exempla in iis exstant quae in appendice ex Laborantis compilatione dabimus.

Praeterea apud Laborantem nonnulla loca detegimus quae in nulla alia canonum collectione invenire potuimus, quaeque ab ipso laborante collecta [Col. 0895C] videntur. Innocentii II decretalibus litteris, quibus posteriores nullae in Gratiani decreto habentur, [Col. 0896A] quasdam ab Eugenio III et ab Alexandro III editas adjunxit.

[Col. 0896B] Unicam tantummodo Eugenii III litteram profert; habetur enim in lib. V, p. II, tit. IV, fol. 214, ejusdem decretum De juramento calumniae, quod tamen in initio et in fine mancum est, atque inscriptione destitutum. Bernardus Papiensis idem decretum, integrum tamen, inscriptionemque praeferens, in suam compilationem recepit, et titulo De juramento calumniae, qui est libri primi titulus XXIV, inseruit, quod itidem in Gregorii P. IX Decretalium collectione exstat [(22) 1Kb] .

Ex decretalibus Alexandri III quatuor Collectioni suae adjecit, quarum ea quae Henrico archiepiscopo Remensi inscripta est, pariter in Bernardi Papiensis collectione habetur [(23) 1Kb] ; reliquas vero tres neque in ejusdem pontificis regestis neque alibi invenire [Col. 0896C] potuimus, quare illas hic apponimus [(24) 5Kb] .

Dein in codicis margine passim concilii Lateranensis [Col. 0897A] sub Alexandro III anno 1179 habiti canones ascripti sunt, interque illos decretalis quoque ejusdem papae littera conspicitur, quam ad magistrum Laborantem S. Mariae in Porticu diaconum cardinalem, apostolicae sedis legatum, Collectionis nempe de qua hic disserimus auctorem, inscripta est. Eamdem decretalem attamen mutilam et sine inscriptione Joannes Wallensis Decretalium Collectioni, quae inter antiquas vulgo secunda appellatur, inseruit cap. 2 De testibus, lib. II, tit. XII. Gregorius IX eam denuo in cap. 20 De testibus et attestationibus, II, 20, exhibet; diversam tamen utrobique habet inscriptionem, nam apud Joannem [Col. 0898A] Marco, et apud Gregorium Matthaeo cardinali inscripta est.

Caeterum cum tam pauca habeat Laborans quae in Gratiani opere minime reperiuntur, merito dicere possumus Decretum maximam ac fere integram Collectionis materiam ipsi suppeditasse.

In quinto vero compilationis nostrae libro plurima habentur loca ex jure Romano, ex Digestis nempe, e Codice atque ex Novellis Constitutionibus desumpta; in quibus colligendis Laborans Gratianum longe superavit. Caeterum ea non ex aliqua antiquiorum canonum collectione, sed ex ipsis Romanorum legum collectionibus desumpsisse videtur.



§ V. De collectionis merito, maxime si cum Gratiani Decreto conferatur.
[Col. 0897]

[Col. 0897B] Cum ordinem et methodum quem tum Laborans tum Gratianus in adornandis canonum collectionibus secuti sunt, attente consideramus, nullum dubium suboriri potest quin Laborans in multis Gratiano palmam praeripuerit. Ubique enim deprehendimus ipsum et magis certam et magis absolutam methodum sibi praefixisse, eamque in argumentorum dispositione semper prae oculis habuisse, ita ut universum Laborantis opus ad certa capita reduci facile posse videatur, quae apprime inter se cohaerent, atque ingentem ecclesiasticarum legum [Col. 0898B] copiam ad certas veluti classes revocant.

Laborans totus in eo est ut operis sui systema perquam absolutum undique fiat: hinc studiosorum commodum saepissime neglexit et cum ubique concordantias ac contrarietates apponere velit, non raro titulos seu capitularia etiam inserere coactus fuit, in quibus nihil aliud fecit quam capita indigitare quae alibi inserta conspiciuntur. Aliquot hic nos exempla exhibemus, ut pateat, quantum incommodi haec forma secum ferat [(25) 7Kb] .

[Col. 0899A] Longe aliter Gratianus egerat, cum nullibi lectorem ad alios operis sui locos remittat, ac potius bis, saepe etiam ter eumdem canonem recenseat, quoties pluribus in locis necessarius illi videbatur. Hinc etiam factum putamus ut Laborantis opus neque in scholis, neque in foro reciperetur, Gratiani vero Decretum ob argumentorum gravitatem atque ecclesiasticarum decisionum copiam, licet ordine minus accommodato quam apud Laborantem disposita essent, utrobique summam auctoritatem nactum sit.

Praeterea divisio quoque illa in causas et quaestiones, quam Gratianus in secunda Decreti parte adhibuit, maxime idonea tum ad scholarum usum, tum ad fori exercitationem fuit, ita ut mirari minime [Col. 0899B] possimus si Decretum in jure canonico eumdem locum ac Digestorum liber in jure Romano obtinuit. Laborans contra cum hanc divisionem penitus neglexerit, eamque suis concordantiis et contrarietatibus supplere voluerit, argumenta rectius quidem [Col. 0900A] disposuit, ast libri sui usum valde incommodum difficilemque reddidit. Quibus si accedat Laborantem non omnes Gratiani errores emendasse, imo vero illis suos etiam, eosque non paucos addidisse, facile intelligas, cur Gratiani Decretum Laborantis collectioni praeferretur, atque auctoritatem quam semel in judiciis et in scholis obtinuit illaesam conservarit.

Haec nos cum praedicamus, libenter etiam fatemur Laborantis opus non solum maximi pro juris canonici historia momenti, ideoque summis laudibus excipiendum esse, sed etiam, quod magis refert, perquam utile ac opportunum esse ad emendandum corrigendumque Gratianei Decreti textum. Optimis enim ipse Gratianei operis codicibus usus esse videtur, [Col. 0900B] quodque magis mireris, plurima ex illis locis habet quae vulgo Paleae vocantur, quaeque non raro cum aliis capitulis continuata serie ex Gratiani Decreto recepit, ita ut in codicibus quibus ipse usus est jam exstitisse dicenda sint. Nulla enim ex parte [Col. 0901A] vero simile est ut ex Laborantis compilatione in Gratiani Decretum immigraverint, ex opere scilicet quod neglectum omnino atque ignotum delituisse merito, dicimus; cum apud neminem, qui glossas in Gratiani Decretum scripserunt, ejusdem mentio occurrat, nullumque in Glossa ordinaria vestigium appareat, glossatores eodem unquam usos fuisse.

Quae cum ita sint, libentissime clarissimi J. M. Suaresii episcopi Vasionensis, necnon celeberrimi Zaccariae desideriis nostra quoque vota conjungimus, nihilque magis exoptamus quam ut Laborantis decretorum compilatio ex praestantissimo SS. basilicae Vaticanae codice typis pervulgetur, ut ita ad Gratiani Decretum emendandum novum adjumentum praebeatur.

[Col. 0901B] Nos interea, ut historiae juris canonici studiosis specimen quoddam hujusce praestantissimi operis [Col. 0902A] daremus, praefationem seu Praeludium una cum prima prioris libri parte, nec non integrum librum tertium transcripsimus, atque huic dissertationi apposuimus. In iis vero exscribendis capitulorum quae Laborans a Gratiano mutuatus est, textum excipere omisimus; locum tamen ubi in Gratianeo Decreto exstant accurate indigitavimus. Ubi Laborans non ipsum capitulorum textum exhibet, sed locum tantummodo adnotat in quo illum inseruerat, capitula Gratianea item adscripsimus, sed nullis numeris distinximus, quod in illis tantummodo fecimus, quorum textum Laborans exhibet. Quoad reliqua, nihil omnino mutavimus, ita ut ubi capitula Gratianea a nobis indicata exscribantur, absolutissimum [Col. 0902B] Laborantis operis specimen habeatur.



APPENDIX Quae specimina quaedam collectionis a Laborante adornatae exhibet.
[Col. 0901]


PRAELUDIUM VOLUMINIS.
[Col. 0901C]

Ad orientale clima plagam siquidem per amenae regionis Eden seu patriam paradisi, quam suae perdidit culpae merito protoplastus, humanae progeniei post longaevi temporis et infausti saeculi tragedias in exilio nimium calamitosae peregrinationis erranti redeundi viam, et insistenda sit gressibus miseratio deitatis ostendit et ad redeundum quibusque volentibus suffragatur, et opem gratis exhibet pleniter efficacem. Nomen hujus est viae cum fidei pietate moralitas, declinatio mali videlicet et prosecutio boni, hoc ab erudimentis incipit juris et per ejusdem instituta progreditur.



Quibus est nomen juris.

Jus igitur est constitutio vel naturae vel gentium [Col. 0901D] seu gentis, ut Rodiorum, vel civitatis, vel principis, aut principalis auctoritatis in sociale foedus aut spe provocans, aut indulgentia protrahens, aut terrore coercens. Spe quidem, ut: Qui bona fecerint, vivent; indulgentia, ut: Convertimini et convertar; terrore, ut: Omnis arbor fatua succidatur. Haec et hujuscemodi sunt jura vel leges et jura, prohibitiones et praecepta, quoniam ut ipsa teneant, omnium fuit legum tenor hominibus editus. Nam permissio, ut vir fortis petat praemium spe civilitati facit aggratulantem. Illiciti vero permissio, ut dandi libellum repudii, eidem facit indulgentiam mitescentem. Exhortatio autem ad unum quod sperat expergiscentem.

Civile jus multis gentium pluribus naturae vero divinae, sed constitutio voluntatis pertinet plurimis. Jus civile cujuslibet unius est constitutio civitatis aut principis. Gentium plurium vel omnium propemodum nationum. Naturae vero jus inditum ex efficientis [Col. 0902C] omnia causa principii, cunctis animantibus insidet. Quod autem in ipso legis et evangelii commendat vobis auctoritas, fas et divina lex dicitur et naturae vocabulum non amittit.

Inveniuntur constitutio, jus et lex natura idem, et usu non idem. Lex enim dum suum vocabulum justis applicat ab aliquo scriptis, intra juris ambitum coarctatur, et dum constitutio suum nomen imperiali tantum vel regali concedit edicto, intra legis ac juris circulum devocatur.

Sunt usu praeterea jus et lex idem, sed a juris legisque genere minoratum, ut ubi verbi gratia transire per agrum alienum, fas esse dicitur et non jus.

Species iuris gentium sunt militare jus et publicum.

[Col. 0902D] Civile forense quoque dicitur, et est illius una species jus quiritum. Juris quiritum species sunt, lex, plebiscitum, senatus consultum, constitutio vel edictum, responsa prudentum. Alioquin tamen et haec omnia legis nomine designantur.

Sunt vero quarumdam nomina legum secundum vel officialia nomina conditorum, ut consularis vel tribunitia, vel propria, ut Cornelia et Falcidia, vel patria seu gentilitia, ut Rodia, vel secundum aliquam proportionem, ut Satyra.

Alia praeterea quiritum juris est species, non ut illae, quas dixi modo, in scripto consistens, consuetudo videlicet aut mos.

Mos enim est consuetudo quam unicuique juxta suum officium, et qui debetur officio, finem ad proventum reipublicae diuturna majorum sanxit auctoritas. Officium vero est agendorum civiliter data licentia. Quamvis et actus uniuscujusque personae [Col. 0903A] secundum mores civitatis, officium transnominentur. Ad stipulativum dictis legitur in hunc modum:

Cap. 1. Omnes leges. D. 1, c. 1.

Cap. 2. Jus generale, etc. D. 1, c. 2---5.

Cap. 3---9.---D. 1, c. 6---12.


Romani juris species sunt lex et caeterae supradictae.

Cap. 10.---D. 2, c. 1.

Cap. 11---17.---D. 2, c. 2---8.

Amplius autem est et alia quaedam juris species, anterioribus longe praestantior, auctoritatis videlicet ecclesiasticae constitutio. Lex utique non saecularis ad aedificationem pertinens spiritualem, quae specificato nomine canon, id est regula, nominatur, de pia sanctorum et Christi dispensatione proveniens, [Col. 0903B] naturae magisterio non adversa. Habet autem et haec quatuor in se continentia, species, dominicas institutiones, constitutiones apostolicas, decreta pontificum, statuta conciliorum, et his omnibus insunt oracula prophetarum.

Adsunt et aliorum praeclara munimina patrum et illustrium gloriosa placita vel documenta virorum.

Decretorum vel canonum sicut et legum, aliud singulare, pertinens uni personae, vel quaestioni, ut epistola decretalis ad collegium vel ad quemquam, scilicet et privilegium, quod veluti privata lex dicitur; aliud generale, quia multis, quod et ipsum particulare est, aliud universale, quoniam [Col. 0903C] universis.

Rursus aliud temporale, ut: In viam gentium ne abieritis, aliud perpetuum, ut: Praedicate evangelium omni terrae, aliud locale, ut: Si clerici ad concilia provocant, non provocent nisi ad Africana concilia. Infra lib. IV, pars IV, tit. XXVII, capituli Presbyteri, aliud ex causa, ut: Da tributum, Symon, pro me et te; aliud autem et temporale est et locale pariter et ex causa, ut: Anglorum tertia vel quarta generatione contracta matrimonia non solvantur.

Conciliorum quoque vel synodorum aliud universale tanquam ab universis aut pluribus nationibus celebratum, aliud provinciale celebratum sive ab episcopis unius provinciae et vel auctoritate romani pontificis, ejus sive praesente legato, [Col. 0903D] vel quia decreta seu canones non promulgat auctoritate primatis aut metropolitae qui provinciae praeest

Provinciale tamen est et caeteris provinciis ad casus similes amplectendum, cum ad esum agni cui non sufficit Israelita vicinum debeat vocare, unde de libellis infr. lib. I, p. II, tit. XII. Ibidem sunt alia, Novit lib. IV, p. I, t. II. Nec silendum, quod inter canones statutum conciliorum brevitate nomine generis usitatius dicitur canon, unde Nicaena p. II, tit. XXIII. Decretum usu vulgatiore praeceptum, prohibitio, vel constitutio pontificum Romanorum, sive in concilio episcoporum, sive in conventu cardinalium roborata. Quod si epistolariter scribatur absenti [Col. 0904A] dicitur epistola decretalis Si vero privilegialiter scribitur, privilegium nuncupatur, seu praesenti detur seu concedatur absenti. Attamen decreti nomen nonnunquam sumitur ut cujuslibet canonis sanctorumque doctrinae compaginatae canonibus. Propterea dicitur et quaelibet illa canon.

Causa tam decretalium pontificum scilicet, quam synodalium canonum praeceptio Christi fuit: Docete, inquit, omnes gentes quodcumque suggeret vobis Paraclitus.

Materia rationabilis vitae modus et via patriae.

Officium moderata discretione jubere et prohibere, remunerare et punire, indulgere quoque vel permittere et monere. Unde,


Cap. 18. Omnis lex---D. 3, c. 4.

[Col. 0904B] Finis est ad patriam genus humanum officii dispensatione reducere.

Auctor, instinctu divinitatis, ordo pontificalis.

Ministri, pontifices et sacerdotes.

Ordo non eos condendi qui tempora sequitur conditorum, sed eorum multos in praesentis operis serie singulis adoptandi propositis et per incidentiam circa ea constantibus librorum sequitur ordinem, et in libris ordinem titulorum.

Legum vero finis aliis ostenditur verbis hoc modo.


Cap. 19. Factae.---D. 4, c. ..

Decretalis igitur quaedam et canonica doctrina sanctorum, quae licet parva sit, vastitati cujus est [Col. 0904C] delibatio, non parum tamen in negotiis ecclesiasticis inchoandis tractandis, terminandis expedire videtur, in sex voluminis hujus dividitur libros, quorum generaliter omnium communis est ecclesiastica moralis instructio: Materia digna nimis et in minima copia rationum canonicum volentibus exercere conflictum et dissonantiae pugnam subinde mediante ratione dissolvi. Et quamquam singuli singulas intentiones principaliter exequantur, nonnulla tamen valde necessaria principalibus incidenter attexunt. Unde, liber primus agere de varietatibus ecclesiasticae promotionis intendens, alias quaedam toti volumini perutilia pro locorum aptitudine non incongrue frequenter annectit. Incipit autem sic: Canonis ergo genus. Sed quorundam capitularium [Col. 0904D] tituli primitus hoc ordine disponuntur.



TITULI CAPITULARIUM PARTIS PRIMAE.

    I. Quid sit lex, qualis esse debeat, quando sit de ipsa judicandum vel per ipsam.
    II. Differentia naturalis juris ad alia.
    III. Non quia secus agitur aliquid ac nempe jus est.
    IV. Non quia contra jus naturale videtur.
    V. Quia vero contra est, irritetur.
    VI. De consuetudine mala.
    VII. De constitutione sacrilega.
    VIII. De constitutione minus certae varietatis, aut certae.
    IX. De contraria constitutione.
    [Col. 0905A] X. De non contraria.
    XI. De consuetudine legi obvia.
    XII. De non obvia.
    XIII. Quae consuetudo resecanda sit, qualiter, et qua de causa.
    XIV. De duobus impossibilibus eligendum minus.
    XV. Indiffinitum est peccandum cuiquam, ne gravius peccet alter.
    XVI. Regula mitigandi rigoris vel non mitigandi, et qualiter utrumque fiat.





Ad Praesulem Pampilonensem.


T. I, Cap. 1-5.

Canonis ergo genus lex est, et est eruditio legis ad illicita declinandum sacra praeceptio.


Cap. I. Lex esse.---D. 4, c. 2.

[Col. 0905B] Horum consideratio cum sit lex, non autem postea, libera est: unde.


Cap. 2. Quamquam.---D. 4, c. 3.

Institutarum seu promulgatarum alia firmatur, id est moribus approbatur utentium; quamvis aliquando forte moribus abroganda, alia non. Quapropter invalida est ut quam Papa Telesphorus de abstinentia sicut in libro sermonum ait Ambrosius promulgavit dicens.


Cap. 3. Statuimus.---D. 4, c. 4.

Consensit in idem B. Gregorius hoc modo.


Cap. 4. Sacerdotes et diaconi.---D. 4, c. 6. Denique sacerdotes.

Haec etsi pro legibus instituta sint, quia tamen communi usui non placuerunt, aliter agentes de [Col. 0905C] transgressione sua non arguunt. Alioquin juxta canones suscepto privarentur honore, nisi dicantur haec exhortationes et non decreta. Decreto siquidem importatur necessitas, exhortatione libera excitatur voluntas. Unde Ita infra lib. II, p. I, tit. XVI. Ibidem sunt alia. Contra Telesphorum.



Ex concilio Aurelianensi. Cap. 5. A sacerdotibus omnibus decretum est, ut ante paschae solemnitatem non quinquagesima, sed quadragesima teneatur.

Sed Aurelianense concilium jejunium quadrigenarium non quinquagenarium omnibus vult indici, Telesphorus non omnibus, sed clericis, XL dierum et bidui.


[Col. 0905D] T. II, cap. unicum.

Lex omnis et positionis acceptione digna constitutio, jus naturale sequitur et de naturae venia sui rivuli trahit originem. Naturale quippe jus illis omnibus esse constat antiquius. Si quod post hominis conditionem jus consuetudinis atque ut creditur a tempore civitatis, quam aedificasse Cain legi coepit. Sed nec ante formationem hominis irrationabilia ipsa naturalis juris peritia fugiebat. Jus autem constitutionis coepit a justificationibus traditis Moysi a Domino. Si emeris servum ebreum, etc. Unde.


Cap. 1. Moyses.---D. 7, c. 1.

Est immobilitate dignius quia mutatis aliis non mutatur. Est et dignitate praestantius. Quicquid enim juri naturali contrarium, vel scriptura vicii [Col. 0906A] comprehendit, vel mos erroris admisit, ut infra tit. VI, caeterisve liquebit, irritum haberi debet et vanum.


T. III, cap. unicum.

Non tantum quia secus ac permiserit aliquid agi irritatur. Naturae nempe licentia communia sunt omnibus universa. Jure non consuetudinis vel constitutionis, hoc est meum, illud alterius. Unde:


Cap. 1. Divinum Jus.---D. 8, c. I. Quo jure. Quicunque vos. Infra lib. IV, p. V, tit. XXIII, collatio prima, fol. 134.---C. 23, q. 7, c. I.


T. IV, cap. 1-3.

Est scilicet nec illud irritari quia non juri naturali quoniam sanctioni divinae non spiritus aut virtutis, sed litterae praeventione repugnat. Jubebatur [Col. 0906B] enim in Levitico: Mulier si masculum parit XL, si vero foeminam, LXXX diebus, et omnis mulier dum menstrua patitur a templi cesset ingressu. Nunc vero fit aliter, unde.

Cap. 1. Si mulier.---D. 5, c. 2.

Cap. 2. Baptizari.---D. 5, c. 3.

Placuit u. q. p. infra lib. IV, p. VI, tit. XIII, f. 143. Placuit ut quicunque parvulos. D. 4, De cons., c. 153.

Cap. 3. Ex sola causa incontinentiae.---D. 5, c. 4. Ad ejus.

Contra.

Cum humilitatis. Infra lib. IV, p. VII, tit. XVIII, col. 2, fol. 194.---C. 22, q. 2, c. 9.


T. V, cap. 1-2.

[Col. 0906C] Cap. 1. Quae contra.---D. 8, c. 2.

Cap. 2. Si consuetudinem.---D. 8, c. 5.


T. VI, cap. 1-2.

Cap. 1. Mala consuetudo.---D. 8, c. 3.

Cap. 2. Qui contempta.---D. 8, c. 6.


T. VII, cap. unic.

Cap. 1. Quicumque legibus imperatorum.---D. 9, c. 1. Imperatores.

Si quis episcopus. Inf. lib. II, p. 1. Ibidem alia. fol. 67. C. 11, q. 3, c. 91.


T. VIII, cap. 1-10.

Cap. 1-4.---D. 9, c. 3-6.

Cap. 5. Hieron. in secundo prologo bibliothecae.

Emendatiora sunt exempla Latina quam Graeca,

[Col. 0906D] Graeca quam Ebrea.

Ergo de Ebreis inviolatis et Graeci sermonis incorrupti, fit violatio seu curruptio per haereticos aut scriptores.

Cap. 6-10.---D. 9, c. 7-11.


T. IX, cap. 1-4.

Cap. 1-4.---D. 10, c. 1-4.


T. X, cap. 1-6.

Cap. 5.---D. 10, c. 7, 8, 13, 9 et 10.

Denique infra lib. IV, p. X, tit. XI, fol. 190. C. 31, q. 1, c. 2. At non oportet omni merito neque semper debitam respondere poenam.

Cap. 6.---D. 10, c. 12.


T. XI, cap. 1-4.

Cap. 1-4.---D. 11, c. 1-4.


[Col. 0907A] T. XII, cap. 1-8.

Cap. 1-2.---D. 11, c. 5-6.

Resecanda infra tit. XIII, cap. Omnia.

Ergo laudamus, tolerabilem, non vero superstitiosam et intolerabilem.

Cap. 3-5.---D. 11, c. 7-9.

Cap. 6.---D. 11, c. 11.

Cap. 7-8.---D. 12, c. 3 et 7.

Novit infra lib. IV, p. I, tit. II.---D. 12, c. 8.

Ergo exemplum sine discretione justitiae, unde supra Non debent infra p. VIII, tit. XIV, fol. 42.---D. 12, c. 1.


T. XIII, cap. unicum.

Cap. 1. Omnia.---D. 12, c. 12.


[Col. 0907B] T. XIV, cap. 1-3.

Contra jus naturale nulla dispensatio nec duorum impossibilium minus eligendi necessitate recipitur.

Unde:

Cap. 1-2.---D. 13. c. 1-2.

Contra quia ait: tunc solum sine culpa.

Cap. 3. Nullatenus sine culpa, et infra lib. IV. p. II, tit. IX, cap. Vir, fol. 91.---C. 33, q. 4, c. 7. Sed ibi solvitur. Si quid p. III, tit. XXIX, fol. 100, ex Anselm. Lucens. lib. X, cap. 54.

In malis p. II, tit. XIV, fol. 145.---C. 22, q. 4. c. 5. Ibidem alia.


T. XV, cap. unicum.

[Col. 0907C] Cap. 1. Quod.---D. 14, c. 1.

Offerebat. Non solum. Infra lib. IV, p. XI, tit. II, coll. 2, fol. 193.---C. 32, q. 7, c. 12, et C. 32, q. 8, c. un.


T. XVI, cap. 1-7.

Cap. 1. Sicut quaedam.---D. 14, c. 2.

Cap. 2-3.---D. 29, c. 2 et 1.

Ex causa fuit repudium, sicut dedit et Christus ipsum tributum.

Cap. 3. Necesse.---D. 29, c. 3.

Scias frater. Infra lib. IV, p. IV, tit. XXIII, coll. 2, fol. 120.---C. 7, q. 1, c. 35. Occidit. P. V. tit. III, fol. 125.---C. 23, q. 8, c. 14.

[Col. 0907D] Cap. 4. Necessaria.---C. I, q. 7, c. 6.

Cap. 5. Priscis.---D. 55. c. 1.

Hoc concessit Gelasius videns italicam ecclesiam propter augustias famum et belli omnium fere clericorum officio destitutam. Innocentius vero concessit ordinatos a Bonoso haereticos suscipi, ne nimium pax ecclesiae turbaretur. Unde:

Cap. 6. Quod pro.---C. 1, q. 7, c. 7.

Ordo legitimus in talibus hic est. Nam vide supra. Infra lib. IV, p. VIII, tit. VIII, coll. 2, cap. Arianos, fol. 155.---C. 1, q. 1, c. 93.

Cessare, non ut ejiciatur sic susceptus, sed ne alius ejusmodi suscipiatur, nisi non omittenda, vehementer adhortetur provisionis industria.

Cap. 7. Etsi.---C. 1, q. 7, c. 23.



TITULI CAPITULARIUM PRIMAE PARTIS LIBRI TERTII.
[Col. 0908A]

    I. Exempla restitutionis depositorum.
    II. Canones depositos restituentes.
    III. Restaurari vetantes.
    IV. His dissonis mediantes et cui dissonantium potius assentiendum ostendens, et de poenitentia.
    V. Restitutis ascendere altius inhibentes.
    VI. Altius ascendere concedentes.
    VII. Utrumque volentes.
    VIII. Inhibitis vel inhibendis permissione cedentes.
    IX. Permissorum aliquibus obsistentes.
    X. Obsistentia temperantes et reparandi modus.





INCIPIT LIBER TERTIUS. Tertius hujus excerpti decretorum seu canonum liber, quos degradatorum et quo modo reparari conceditur, partim exemplis partim canonibus judicat et declarat.
[Col. 0908B]

T. I, cap. unicum.

Maria namque soror Aaron, de peccato murmurationis in Moysen, poenitendo, mundata fuit ab elefantia, et spiritum prophetiae recepit. Aaron post conflationem vituli in summum consecratus est sacerdotem. Achab de interfectione Nabithae viri sanctissimi poenitens, in solio regni permansit. Et ut innumera utriusque testamenti subticeamus exempla, postquam Paulus Stephanum lapidavit apostolus fuit electus a Domino. Post negationem Petrus factus est [Col. 0908C] princeps apostolorum. Plerique redeuntes ab haeresi, suis officiis restituti, ex quibus nonnulli sunt et quatenus in fascibus agerent pontificii sublimati, ut Augustinus et plures alii.

Cap. 1. Joannes Chrysostomus.---D 50, c. 13 (Palea).


T. II, cap. 1-10.

Cap. 1-2.---D. 50, c. 14 et 15.

Cap. 3.---D. 50, c. 20.

Cap. 4.---D. 50, c. 19.

Cap. 5 et 6.---D. 50, c. 24 (Palea).

Cap. 7, 8 et 9.---D. 50, c. 16, 17 et 18.

Si quis presbyter. Supra lib. II, p. III, tit. XVIII.---D. 50, c. 22, Contumaces, p. IV, tit. VII.---D. [Col. 0908D] 50, c. 21.

Cap. 10.---D. 82, c. 5.

(Laborans exhibet hujus canonis inscriptionem: »Ex concilio Gangrensi.«)


T. III, cap. 1-9.

Cap. 1-3.---D. 50. c. 1, 9 et 10.

Adrianus P.

Cap. 4. Si quis episcopus a synodo depositus est, non licet illum saltem a quolibet episcopo nominari. Postquam. Supra lib. I, p. IX, tit. XI, fol. 47.---D. 50, c. 11.

Cap. 5, 6 et 7.---D. 50, c. 3, 2 et 4.

De his supra lib. I, p. V, tit. X, fol. 17.---D. 50, c. 6. Si episcopus. Lib. II, p. III, tit. VIII, fol. 73.---D. [Col. 0909A] 50, c. 34. Si quis vero voluntate. Tit. XXVI, coll. 2, fol. 27.---D. 50, c. 14.

Cap. 8.---D. 50, c. 31.

Contra. Ministret igitur altario in minimis officiis, ut sunt incensi praeparatio, candelariorum deportatio et hujusmodi.

Cap. 9.---D. 50, c. 30.


T. IV, cap. 1-22.

Cap. 1.---D. 50, c. 23 (Palea).

Cap. 2.---D. 50, c. 25.


Domino. Supra lib. I, p. II, tit. XII.---D. 50, c. 28. Quia. lib. II, p. IV, tit. XVI.---D. 50, c. 38.

Cap. 3, 4 et 5.---D. 50, c. 29, 26 et 27.

Cap. 6.---Ans. Lucens. VIII, cap. 10.

[Col. 0909B] Cap. 7.---C. 26, q. 7, c. 5.


Synodus VIII.

Cap. 8. Hoc sit, etc.


Gregorius.

Cap. 9. A tempore, etc.


Antiqui. Infra lib. IV, p. IX, tit. XVIII, fol. 178.---C. 33, q. 2, c. 19.

Cap. 10.---C. 26, q. 7, c. 2.

Cap. 11.---C. 26, q. 7, c. 10.

Servata R. libelli et juramenti et synodalis absolutionis. Unde Si quis. Supra lib. II, p. I, tit. XXIII. Ego N. refuto.

Infra lib. IV, p. VI, tit. XVIII. De eo p. I, tit. VI.

[Col. 0909C] Cap. 12.---C. 26, q. 7, c. 1.

Cap. 13 et 14.---C. 26, q. 6, c. 7, 8.


Aegrotantes. Infra lib. VI, p. III, tit. X. Alexander P. I.

Cap. 15. Sacerdos, etc.

Cap. 16. Sicut baptismus, etc.

Cap. 17.---C. 26, q. 6, c. 6.

Cap. 18.---D. 1 De poenit., c. 86.

Cap. 19.---C. 26, q. 6, c. 1.

Cap. 20.---C. 26, q. 6, c. 14.


C. Carth. II.

Cap. 21. Crismatis confectio.

Cap. 22.---C. 26, q. 6, c. 4.

Verum quando vel ut poenitendi veritas agnoscatur, [Col. 0909D] ejus indicat libelli series, cujus est initium: Memini vir illustris, quem ego Laborans, nondum Romae cardinalis, sed Capuae canonicus, ad ammiratum Siciliae de justitia et justo deque multis aliis, eo flagitante contexui.


T. V.


De clericis Supra lib. I, p. V, tit. X. Hi qui al. lib. II, p. III, tit. XXVI, coll. 1. Quia P. IV, tit. XVI.


T. VI, cap. 1-2.

Cap. 1 et 2.---D. 50, c. 53 et 54.

Post depositionem a presbyterio, Theodosius fuit episcopus, et Leontius patriarcha. Unde Joannes Chrysostomus supra tit. 1.


[Col. 0910A] T. VII, cap. unicum.

Cap. 1.---C. 1, q. 7, c. 16.


Sicut quidam. Supra lib. I, p. I, tit. XVI. Ibidem alia.


T. VIII, cap. unicum.

Reparatio tamen est interdum ad majora subvectio, dispensativae contigit tumidae poenitentium vel astute vel aliter indignorum. Imo ne dissolvatur pax ecclesiae, quia multitudine fulcitur noxius vel indignus, non dejicitur, sed in honoris officio tollatur et quandoque provehitur ad majora. Unde:

L. P. Cap. 1.---C. 23, q. 4, c. 19.


T. IX.

Caeterum et ob memoriam culpae vel causae recusatur [Col. 0910B] a multitudine, quamquam fructuosam poenitentiam egerit, nequaquam tamen videtur contra scandalum reparandus, nedum altius attolendus. Unde. De his supra lib. II, p. III, tit. IX.


T. X, cap. unicum.

Attamen est minore neglecto, majus scandalum fugiendum. Unde Duo mala lib. I, p. I, tit. XIV.

Cap. 1.---C. 11, q. 3, c. 65.

Obscure positum hoc adverbium istud injustae dilucidae ponitur. Infra lib. V, p. III, tit. III, Pro sententia.


Tituli capitularium partis secundae.

    I. Soli Deo, judicium reatus, et rei nemini cognitae, deputantes (scilicet canones).
    II. Soli per confessionem presbytero manifestum [Col. 0910C] reum vel indignum, suo statui dimittentes.
    III. Moderationem canonum esse Romani pontificis judicantes.
    IV. Officio reddito pristinum locum aliquibus non impie denegantes.
    V. Degradatis, locum poenitentiae, et si fieri potest, necessaria providentes.
    VI. Degradando, ne degradetur, poenas misericorditer infligentes.




T. I, cap. 1-10.

Depositionis igitur omnia jam superius et consequenter ordinata capitula, penes ecclesiam tenent, sed in rebus manifestis ecclesiae. Nam de occultis et incognitis, sibi soli retinuit judicare seu condemnare [Col. 0910D] divinitas. Unde.

Cap. 1 et 2.---C. 2, q. 5, c. 20 et 22.

Mennam. Infra lib. IV, p. V, tit. V.---C. 2, q. 5, c. 7. Contra quod etiam dictum est, superstitiosa adinventio, et temptare dominum.


Cap. 3. Gregorius M.

Si vir, etc.

Solutio. Sed verum judicium, id est verum juramentum, sibi judicialiter datum, vel argumentum, verum judici, ut si pateat virum caruisse potentia. Unde Instrumenta. Infra lib. IV, p. X, tit. XIV (locus iste invenitur in Pseudo-Ivonis Decreto, lib. XVI, cap. 138).

Item contra.

[Col. 0911A] Cap. 4. Plures.---C. 16, q. 1, c. 54.

Sed Dei judicio, id est discretione cujuspiam mediatoris in cujus ore pacem loquatur Dei spiritus, et vocem ejus audiant.

Item contra.

Cap. 5 et 6.---C. 2, q. 5, c. 23 et 26.

Solutio. Verum, non temptatur Deus, ubi secundum quod praecipit agitur. Hoc etenim purgandi per eucharistiam genus, sumptum videtur a sacrificio zelotipiae quod dominus in lege constituit. Ait enim in libro Numerorum ad Moysen.

Cap. 7. Loquere filiis, etc.

Item contra.

Cap. 8 et 9.---C. 2, q. 5, c. 24 et 25 (Laborans citat canones istos ex concilio Guarmatiensi).

[Col. 0911B] Probabile judicium vel divinum, juramentum intelligi, vel experimentum in eucharistiae perceptione. Amplius et omnino contra.

Cap. 10. Nobilis. C. 2, q. 5, c. 14.

Porro, non est canonica censura haec, sed est ad duritiam impetentis, canonica legitimae censurae permissio. Purgatio igitur alia est vulgaris, ut igniti ferri, alia canonica, ut solummodo juramenti. Unde Mennam. Infra lib. IV, p. V, tit. V. Ibidem alia. Vulgaris non est nisi personae servilis, aut suspectae serviliter. Ingenuae, canonica sola, quia habes utrumque, sic Burchardus lib. VI, Qui presbyterum, cap. 5. Nobilis supra. Cum igitur in ingenuum mala fama non subest, canonica non est exigenda [Col. 0911C] purgatio. Unde. Quod autem. Infra lib. V, p. tit. VIII. Item nec si ex inimicorum fictione subest. Unde. Auditum lib. IV, p. V, tit. v. Sin ex verisimili suspicione sit orta, purgatione tolletur. Unde Presbyter vel ibidem et ibidem alia. Quod si clericus in populo diffamatur, praesente populo emundetur. Unde. Presbyter si. Consultu. Ibidem. Si dumtaxat in clero, coram solummodo clero purgetur. Unde. De crimine. Ibidem. At vero episcopus, cum XII debebit expiari collegis. Unde. Consultu. Ibidem. Presbyter cum VII, diaconus cum III, subdiaconus et infra, poterit tantummodo simplici manu. Unde. Si legitime: Presbyter si. Ibidem. Hoc regulariter. Caeterum in arbitrio consistit episcopi, quota manu se quisquis ille purificet. Unde. Consultu. Ibidem. Si autem infamatus [Col. 0911D] idoneare se possit et nolit, sit in suspenso quamdiu se non reddit idoneum. Si vero non potest, impotentiae suspensio sit coaeva, aut si forte sit aequus, maneat quousque sinistra fama quiescat, ut in annum quintum, unde fortasse habetur. Si episcopo, supra.


T. II.

De his vero, supra lib. II, p. III, tit. IX.---D. 50, c. 34.


T. III, cap. 1-6.

Eorum vero, quibus gradus aufertur, aliis post canonice transactam poenitentiam dispositione quam provida restauratur; aliis, quia non digne eos poenitet, [Col. 0912A] vel eorum poenitentia fructibus non apparet, vel non occurrit exstitisse restitutionem de canonibus eis indultam, sed usque quae prohibitam, vel licet sint immunes a crimine, quia tamen sacramentum vana species mentiretur ut in digamis, irreparabiliter manet ablatus.

Est tamen in manu romani pontificis, digitus et in digito discretio, rigiditas et flexura, quo pro discretivo libramine suae sanctae deliberationis et providentiae, valeat canonum moderari censuris, ut et rigescant mitia, et rigida mitescant, lenitati succedat asperitas, et asperitati prout expedit, si tamen expediat quae nondum forte contingit, dispensatoria lenitas. Unde Dispensationes supra p. I, tit. VII. Ibidem alia.

[Col. 0912B] Fit autem ipsa dispensatio multiformis in his, quae rigor canonum non admittit, sed prompte respuit vel condemnat. Librat namque proposita negotiorum secundum res officii et juxta quantitates rerum. Duae siquidem res, sunt officio dispensatoris in administrandi ratiocinatione propositae, adeptio scilicet commodi, quia est utilitas et honestas, et evitatio incommodi, quae est inutilitas et turpitudo. Invenitur autem commodum vel incommodum, alio sui generis et majus et minus, et commodum incommodo. Commodorum debito semper omittitur minus ut contingat majus, si necessarium sit alterutrum non possibile utrumque. In commodis autem contra quia semper admittitur minus ut evitetur [Col. 0912C] majus, si necessarium sit alterutrum, et sint impossibiliter simul ambo. Sin oppositae conferantur solum minus bonum omittitur pro majore vitando malo, si necessarium sit alterutrum. Quantitas rerum seu commodorum et contra maxime consideratur ex qualitatibus personarum et exigentia temporum. Personarum nomine populum quoque recipimus usu rhetoricorum, et quosque plures in idipsum una voluntate devinctos. Quocirca persona est, unus aut plures. Unus autem quando est, aut est cum pluribus aut sola. Quando vero plures, aut extirpari valet pestis zizaniorum tritico non avulso, quae dici valeat quasi sola, aut nequit eradicari sine tritico et exterminio pacis ecclesiae generalis. Non [Col. 0912D] in talem facit ea: non dandae sententiae, sed in solam, vel quasi sententia detur ex canone nisi moderatione provisoria supportetur. Hanc moderationem, de varietate fit evenire causarum, quibus cessantibus, rigor vigilans non mollescit. Fit enim ut levigetur asperitas, imminentia necessitatis, intuitu pietatis, consideratione personae, prospicientia utilitatis et cautela contrarii, imminentia necessitatis, ut cum tempore Gelasii P. esset italica ecclesia propter belli famisque letigeram cladem omnium clericorum officio destituta, adeo ut plerisque populis subsidia regendarum deessent animarum, concessit idem pontifex de monachis ac de laicis clericos assumi, dicens: Necessaria supra lib. I, p. I, tit. XVI. Ibidem alia.

[Col. 0913A] Dixi non in talem facit canon et contra, quoniam alius est canon dandae sententiae, qui et sententiae causam ponit, et in futurum dictat, ut, qui facit hoc vel fecit, abstineatur, alius vero date, qui et sententiae causam punit et dictat in praesens, ut, eum qui fecit hoc vel faciet, abstinemus. Canonum canones noti sunt.

Cap. 1.---C. 1, q. 7, c. 13.

Non debet. Episcopus non, supra lib. I, p. X, tit. II.---D. 65, c. 2 et 3.

Cap. 2.---C. 1, q. 7, c. 14.

Cum quisque, supra p. I, tit. VIII.---C. 23, q. 4, c. 19.

Cap. 3.---C. 1, q. 7, c. 13.

Intuitu pietatis, ut de illiteratis et corpore vitiatis [Col. 0913B] promotis in clerum, et de episcopis subito factis ex laicis. Unde.

Cap. 4.---C. 1, q. 7, c. 12.

Exigunt supra lib. I, p. VI, tit. XXVII.---C. 1, q. 7, c. 18. Consideratione personae, Tanta tit. XLII.---C. 1, q. 7, c. 11. Prospicientia utilitatis et cautela contrarii, unde Tali. p. IV, tit. XV.---C. 1, q. 7, c. 17.

Maximum. p. VI, tit. XXVII.---C. 1, q. 7, c. 19.

Cap. 5.---C. 1, q. 7, c. 20.

Si quis vol., supra lib. II, p. II, tit. XXIII.---C. 1, q. 7, c. 8.

Cap. 6.---C. 1, q. 7, c. 21.

Dispensatio igitur est circumstantiarum plene [Col. 0913C] rationabilis in agendis observatio. Circumstantias dico personas, res, causas, tempora, loca, rigorem, lenitatem, et quas alias agendis accommodas, industria dispensatoris advertit.


T. IV.

Plerumque autem officio restaurato non restaurantur et locus, ne scilicet vel sui tituli scandalizetur [Col. 0914A] ecclesia vel ipsius ut sit memoria restituti. Unde

Valet supra lib. I, p. VII, tit. II.---D. 81, c. 9.

De his vero lib. II, p. III, tit. IX.---D. 50, c. 34


T. V, cap. unicum.

Cui tamen locus honoris offertur, eidem ab episcopo locus est idoneus vel invito ad poenitentiam providendus, et indigenti vitae substantiaculum, si potest fieri, providendum. Unde Sacerdos autem supra lib. I, p. VII, tit. II.---D. 81, c. 7. Ibidem alia. Presbyter aut lib. II, p. III, tit. IX.---D. 81, c. 12.


Cap. 1.---D. 81, c. 16.


T. VI.

Disciplinalis in clerum series, ea non praepostera [Col. 0914B] vel obliqua sed esse recta conjicitur, ut a lenibus transeatur ad aspera, et a minimis intendatur ad maxima. Quamvis ideo medicinalis haec operatio antidota minora ponat et lenia, ne majora sit opus apponi vel aspera. Tangit verbo ne verberet, minatur vultu, ne vulneret, sed et vulnerat miseranter, ut liberet. Primum ergo videtur, ut qui excesserit, arguatur aut moneatur ut expedit. Unde ammonitio debet annuere vindictam. Infra lib. IV, p. IV, tit. VII, cap. Indigne.---C. 12, q. 2, c. 21. Item. Si peccaverit in te frater tuus argue eum. Sequitur ut qui argui negligit, excludatur, vel a proprio suspendatur officio. Praeter hoc. Si qui sunt. P. II, tit. XXXIX. Deinde ut contumax beneficio despolietur. Unde Si quis. Eos etiam. Tit. XXI. Deinde ut [Col. 0914C] contumacior gradu privetur officii. Unde Decernimus supra lib. II, p. III, tit. XXVI, coll. 1. Ibidem alia. Audi ut obstinatus anathematis gladio procellatur. Unde Tam sacerdos. Nulla major Infra lib. IV, p. VIII, tit. VII, cap. corripiantur.---C. 24, q. 3, c. 17. Ibidem alia. Fit autem et alio provisoriae artis ordine disciplina.


[Col. 0913] Explicit liber tertius.




ANNO DOMINI MXLVIII-MCCL
LAURENTII DE LEODIO ET CONTINUATORUM EJUS GESTA EPISCOPORUM VIRDUNENSIUM ET ABBATUM S. VITONI ED. GEORGIUS WAITZ, PROF, PUBL. GOTTING.
(PERTZ, Monum. Germ. hist., XII, 486)




[Col. 0915]
[MONITUM.]

Cum saeculo XII plurimae Lotharingiae Ecclesiae libris gauderent de gestis episcoporum abbatumve scriptis, etiam Virdunenses id studuerunt, ne qui post Mettenses primi talem assecuti essent honorem nunc ab aliis superarentur. Bertarii igitur continuatione (SS. IV, p. 45 sqq. [Patrol. t. CXXXII]) in medio s. XI desinente, res per centum fere annos ad suam usque aetatem gestas enarrandas curavit monachus S. Vitoni, Hugo nomine. Qui ordinis sui fratrem ex coenobio S. Laurentii Leodiensi, litterarum studio his temporibus praecellenti [(1) 1Kb] , Virdunum transgressum, et ipsum ut videtur Laurentium dictum [(2) 1Kb] , commovit ut munus illud susciperet. Neque Laurentius, quamvis per unum tantum annum Virduni deguerit [(3) 1Kb] , abnuit quae petebantur, clarorum virorum gesta oblivione premi aegre passus.

Librum Alberoni episcopo inscripsit epistola praemissa, qua ea retulit quae a Bertario omissa de historia Virdunensi undecunque colligere poterat, eaque partim falso gloriae patriae studio huc relata, partim vero ex genuinis monumentis sumpta. Ipsa historia inde ab a. 1018 (rectius 1047) ad. 1144 usque deducta, ex quibus fontibus hausta sit, Laurentius nusquam indicavit, sed vero se studuisse palam professus est [(4) 1Kb] , »quicunque melius insinuaverit, meliorem sententiam in omnibus sequi paratus;« neque perperam gesta tacere voluit, cum »historiam necessaria veritate sequi oportuerit,« id tamen cavens ne ullius »crimen verbis exaggeraret.« Et sane cauta opus erat prudentia, cum de lite illa inter papas et imperatores acta, in qua episcopi Virdunenses et abbates Sancti Vitoni contrarias partes tenuerant, ipsi esset agendum. Qua illo tempore feliciter sopita, partium studio se abripi minime passus est, etsi animum Ecclesiae propensiorem celare noluerit. Caeterum res quas narravit plerasque bene habuit compertas, ab Hugone illo [(5) 1Kb] aliisque fortasse monasterii fratribus edoctus. Quamvis enim primis annis in rebus publicis Lotharingiae tradendis Laurentius nonnunquam errores commiserit, per majorem libri partem istorum argui nequit. Usque ad finem saec. XII cum Hugone Flaviniacensi, qui easdem fere res tetigit, cujus liber vero non longe propagatus Laurentio haud innotuit, hic comparari potest. Postea aliis historiae Virdunensis monumentis plane destituti, certo quidem fundamento caremus, quo innisi fidem ipsius pensare possimus. Sed de his potissimum temporibus testes rerum gnaros Laurentius Virduni reperisse censendus est, quorum ope ita usus est ut Ecclesiae historiam satis accuratam et plenam componeret. Quam etiam sermo locuples et nonnunquam ornatior lectoribus commendat. Praeterea de Laurentii vita nihil constat, neque de mortis tempore quidquam compertum habemus. Fortasse tamen historiam a 1144 scriptam postea secundis curis pertractavit, fortasse etiam longius illam continuandam suscepit. Quamvis enim a. 1144, Alberonis episcopi anno 14, se in libro scribendo occupatum fuisse et calamum deposuisse apertis verbis dicat [(6) 1Kb] , semel tamen ille 15 annis sedere refertur [(7) 1Kb] . Praeterea continuatio exstat longe quidem ultra Laurentii tempora deducta, sed non uni scriptori, ut videtur, tribuenda, cujus prima verba ita ad Laurentii [Col. 0917] librum se referunt [(8) 1Kb] , ut hunc ipsum, neque alienum scriptorem, te audire putes. Hac vero parte S. Vitoni patroni elevatio a. 1147 ab Eugenio papa celebrata narratur, res fausta et monasterio honorificentissima, quam ut posteris traderet, et versibus quamvis rudibus et impolitis, celebraret, et ipse Laurentius adduci poterat. Albericus tamen, qui solus inter medii aevi scriptores, quod sciam, Laurentium exscripsit, nonnisi primam eamque potiorem libri partem noverat [(9) 1Kb] .

Postea Gesta episcoporum et abbatum Virdunensium duo, ut videtur scriptores longius continuarunt, alter ab a. 1156-1187, alter ad a. usque 1250. Haec pariter atque annorum 1144-1147 historiam eidem s. XIII scriptori alii tribuerunt; quibus quo minus assentiamur praesertim eo impedimur, quod narrationem bis plane abruptam videmus [(10) 1Kb] . Quare tres continuationis partes distinximus, primam ipsi Laurentio, ut opinamur, ascribendam, alias duas a monachis S. Vitoni scriptas, qui illum neque rerum cognitione neque sermonis elegantia aequarunt.

Hoc opus jam a Dacherio (Spicilegium XII, p. 274 sqq., ad. 2. II, p. 241 sqq.), Calmeto (Hist. Lotharingiae I, Probb. p. 206 sqq., ed. 2. II, p. XVIII sqq.) et frustatim a Bouqueti continuatoribus (XI, p. 249-251. XIII, p. 628-640. XV, p. 208) editum, cum nobis recudendum esset, codices adivimus in bibliotheca publica Virdunensi etiamnum exstantes eosdem quos in Bertarii editione curanda secuti sumus.

1 Codex, nunc N. 3 notatus, qui duabus partibus constat (cf. SS. IV, p. 39), f. 248 sqq. Laurentii librum continet manu s. XIII scriptum, quem plerumque sequi potuimus, quamvis in singulis verbis exprimendis saepius a more saeculi XII medii recedat; ponit enim librarius ubique e pro ae et oe, saepius y pro i (epytaphyum, antystes, archydiac., Sophya, Phylippus, Ytalia) et quae sunt ejusmodi; nonnunquam etiam errores commisit, semel vel bis Laurentii verba omisit [(11) 1Kb] . Continuatio eadem ut videtur manu, sed alio atramento addita est.

2 Codex N. 36 signatus s. XIII, f. 126 sqq. Laurentii librum exhibet, Joanni monacho tributum. Quamvis hac voluminis parte non eaedem genuini textus mutationes deprehendantur quae in Bertarii historia offendant, nonnullis tamen locis quaedam addita sunt Laurentio vix tribuenda. Neque ipsa verba mendis carent. Quare me Virduni versantem impeditum esse quo minus integrum codicem exscriberem vix est quod doleamus. Laurentii libro finito haec legitur subscriptio (f. 147): Petrus de Flandria me scripsit, sed non me dictavit. Continuatio nulla adjecta est; sequuntur: Nomina pontificum qui fuerunt post Alberonem, diversis manibus scripta.

3 Idem volumen nunc prima eaque antiquiori parte, quae s. XII exarata est, fragmenta continet ex Laurentii historia sumpta, quae magni faciamus oportet, quippe quae ipsius aetati sint propiora et lectiones codicis 1. plerisque locis ita confirment, ut hoc magna fiducia niti possimus.

Quibus subsidiis fulti, s. XVI et XVII apographa, quae in bibliothecis Parisiensi (Archiv. VIII, p. 325), Ambianensi et Hagis Comitum (ibid. p. 569) asservantur, adhibere noluimus, neque editiones ex iisdem ut videtur codicibus sumptas magni fecimus [(12) 1Kb] Brevia vero fragmenta a Wasseburgio Antiquitatum Belgicarum voluminibus [(13) 1Kb] inserta ipsum perbono usum esse libri exemplari ostendunt, quod cum 3. maxime convenit.

Idem Wasseburgius integram fere Laurentii necnon continuatorum narrationem in suas retulit paginas, eamque perpetuo quasi commentario instruxit atque illustravit. Quem Calmet secutus plura de suo addidit. Uterque in villarum Virdunensium nominibus explicandis non parvam quidem curam posuisse videtur; neque tamen ubique pari diligentia errores caverunt; quos nonnunquam Roussel [(14) 1Kb] emendavit, alios vero intactos reliquit. Apud hos quos singulis locis nominavi scriptores fides sit interpretationum. Praeterea chartas attuli quotquot episcoporum gesta hic relata illustrare videbantur.

Subsequuntur Annales S. Vitoni in codice bibliothecae Virdunensis n. 3. (cf. Vol. IV, p. 7) manu s. XV exscripti, sed ex antiquiori fonte procul dubio hausti, qui ad annos pontificum Virdunensium et abbatum S. Vitoni constituendos faciunt, praeterea vero pauca tantum continent memoria digna. Eorum partem Labbeus negligentius descripsit et publici juris fecit (Bibl. nova manuscriptorum I, p. 400). Quae minutis litteris expressa sunt ex veterum annalium exemplari sumpta esse videntur, quod ad Annales S. Vincentii Mettenses Vol. III, p. 153 editos prope accedit. His impressis, jam rerum Virdunensium scriptores quotquot medio aevo scripti ad nos pervenerunt omnes hanc nostram collectionem recepisse, lectores mecum gaudebunt.


G. WAITZ.




[Col. 0919]
INCIPIUNT GESTA VIRDUNENSIUM EPISCOPORUM ET ABBATUM [1 1Kb] .



[EPISTOLA.]
[Col. 0919A]

Venerabili A. [2 1Kb] gratia Dei Virdunensium praesuli et omni ejus ecclesiae frater L. [3 1Kb] de Leodiensi coenobio beati Laurentii secundum utrumque hominem feliciter in Christo vivere.

Ante hunc annum ad urbem vestri regiminis adductus, maxime in ea deprehendi illud Ecclesiastis (cap. 1), quia omnia sub sole tendunt ad interitum, et priorum quorum non est memoria. Involvit omnia mortalitas, et fortissimorum regum et tyrannorum, quodque magis doleamus, sanctissimorum quoque martyrum et confessorum non solum gesta, sed etiam ipsa tollit ab hominibus et sepelit cum ossibus nomina. Ecce sancti praedecessores vestri Sanctinus, Maurus, Salvinus, Arator, Pulcronius, Possessor, Firminus, Vitonus et multi alii, quo tempore [Col. 0919B] vixerint, quae mira, quae gesta vivi effecerint, hodie nescimus, et indignam, proh nefas! patronorum nostrorum patimur ignorantiam, quorum meritis illustramur. De ipso etiam nomine beatissimi Vitoni lis pene in ambiguo est. Antiqua monimenta [(15) 1Kb] eum Videnum [4 1Kb] appellant; cui vocabulo vulgaris lingua magis consonat. Si qua inveniuntur de his [5 1Kb] , omnia incerta et quasi per nebulam narrantur, ut vix digna fide reputentur. Et quidem primum istorum beatum Sanctinum aliqui de 72 discipulis Salvatoris [6 1Kb] fuisse ferunt. Verum Bertharius [7 1Kb] , qui eorum catalogum [8 1Kb] prout novit digessit, [* 1Kb] ponit [(16) 1Kb] , quod in multis legitur, fuisse sancti Dionysii Parisiensis [9 1Kb] discipulus et Meldensium episcopus, indeque verbo praedicationis huic Virdunensium urbi [Col. 0920A] angelica [10 1Kb] visitatione illuxisse [** 1Kb] . Fratres Theologii 11 1Kb] monasterii dicunt, de suo coenobio sex monachos vel abbates vestrae [12 1Kb] ecclesiae episcopos datos [(17) 1Kb] . Laudanda est tamen Bertharii pia industria, qui de ipsis cineribus et ruinis incensae urbis et ecclesiae [13 1Kb] omnia, prout potuit, praedecessorum [14 1Kb] praesulum saltem vel nuda nomina eruit, vel quaedam gestorum nobis [15 1Kb] scintillavit [16 1Kb] . Nam ipsam tantillam de nostris praesulibus notitiam ab ipso accepimus. Non enim pro parvo duxerim, quod insignia gesta magnorum beneficio scriptorum eripiuntur ab interitu oblivionis. Refert Hieronymus [(18) 1Kb] in prologo super Vita sancti Hilarionis, quod Alexander Magnus Macedo, quem vel arietem vel pardum vel hircum [17 1Kb] caprarum Daniel (cap. VIII) vocat, cum ad Achillis [Col. 0920B] tumulum venisset: »Felicem te, ait, o juvenis, qui magno frueris praecone [18 1Kb] meritorum;« Homerum videlicet significans. Haec hactenus dicta sint, ut ab omnibus nostris quaqua versum gesta patrum exquirantur et memoriae posterorum transmittantur, ut de proximo habeant quos maxime imitentur. Nam quaeque civitas magis suorum amplexatur exempla. Proinde et de istius civitatis antiquo statu, quae diversis litteris comprehensa invenimus, hic in unum breviter collecta vobis transcribimus.

Quorum primum illud de Romana historia occurrit, quae dum decennale bellum Caii Julii Caesaris in Gallias describit, hujus oppidi tunc firmissimi ita his verbis meminit [(19) 1Kb] : »Interea Draptes unaque Lecterius,« haut dubio duces Gallorum, »cum [Col. 0921A] adesse Caninium [19 1Kb] et legiones,« sine dubio Romanorum, »in finibus [20 1Kb] suis viderent, undique collectis copiis, oppidum Verodunum [(21-22) 1Kb] occupant. Hoc oppidum in editissima montis arce pendebat, duabus partibus per abrupta latera non parvo flumine cingebatur. Medio deinde descensu largissimo fonte securum plurimaque introrsum copia frumenti tutum, irritos [21 1Kb] procul discursus hostium despiciebat. Caninius, quod solum Romana provisione potuit [22 1Kb] , ambos duces cum parte copiarum plurima in campo evocatos, maximo praelio superavit. Nam uno ex ducibus [23 1Kb] interfecto, alterum cum paucissimis fugavit. Nullus in oppidum rediit; sed ad id oppugnandum Caesare opus fuit. Itaque certior per nuntios factus Caesar accurrit, circumspectisque [Col. 0921B] omnibus, videt, si [24 1Kb] expugnare vi moliatur, ludo et spectaculo hostium delendum esse exercitum suum; unum solummodo esse praesidii, si quoquomodo [25 1Kb] hostes aqua arceantur. Sed et hoc quoque nisi Caesar non potuisset. Siquidem fons, quo ad potum utebantur, medio devexi montis latere fundebatur. Caesar ad proximum fontis admoveri vineas turrimque extrui jussit. Fit ilico concursus magnus ex oppido. Quibus sine periculo proeliantibus Romanis, quamvis pertinaciter obsisterent crebriusque succederent, complures tamen trucidabantur. Igitur extruitur agger et turris pedum LX, cujus vertex adaequari ad locum fontis possit, ut vel ex aequo tela conici queant vel praecipitata desuper saxorum [Col. 0921C] volumina non timeri. Oppidani autem ubi exanimari siti non solum pecora sua, verum etiam infirmiores hominum aetates vident, cuppas pice soevo [26 1Kb] et scindulis replent. Ac deinde immiso igne in prona praecipitant, easque ipsi toto oppido effusi sequuntur. Ardentibus machinis, cum grave proelium suis Caesar ac periculosum videret, cohortes in circuitu oppidi ire velociter imperat atque undique subito vastum clamorem attollere. Quo facto consternati oppidani, dum recurrere ad muniendum oppidum volunt, ab oppugnatione turris et demolitione aggeris recesserunt. Illi tamen qui ad incidendas fontis venas sub obtentu aggeris tuti cuniculos perfodiebant, repertos in abstruso aquarum meatus per multa dividendo tenuari in semetipsis [Col. 0921D] consumique fecerunt. Oppidani, fonte siccato, ultima correpti [27 1Kb] desperatione, deditionem sui faciunt. Caesar autem omnibus qui arma tulerant manus sustulit et vitam reliquit, quo testatior esset etiam posteris poena improborum. Multum enim ad coercendam audaciam valet propositum punitionis [Col. 0922A] exemplum, cum ipsa miseri praesens [28 1Kb] forma viventis et ad recordationem ammonet conscios et ad sciscitationem cogit ignaros. Exhaustis atque demolitis Gallis, securus Caesar in Italiam cum legionibus rediit, nullos post se Gallorum motus pertimescens; certo sciens, minime se aliquos, qui vel moveri audeant vel si moveantur timendi sint, reliquisse.« Haec Romana historia.

Ultimum igitur proelium Caesari in Gallias Verodunum castrum fuit, de quo possis merito conicere, quanti nominis et virtutis jam tunc fuerit, in quo illa praeceps victoria fortunati Caesaris tantis moris prae omnibus Gallorum bellis diu haeserit; cujus oppidani soli post omnes Gallos victos extremam belli manum pro libertate etiam contra ipsum Caesarem [Col. 0922B] conseruerint; quibus captis et domitis, Caesar jam nil sibi de aliis teste historia timuerit. Et quoniam nullum [29 1Kb] antiquius Verodunicae antiquitatis testimonium invenimus, ut hoc factum certa temporis nota signemus, erat tunc, juxta quod ex historiis colligere possumus, annus ab urbe Roma condita [30 1Kb] septingentesimus, annus Olimpiadis centesimae octogesimae secundae secundus, annus [31 1Kb] ante dominicam incarnationem quinquagesimus secundus. Publica porro est omnium sententia, quod vestri pontificatus diebus, dum intra urbem in operibus foderetur, ipse occultus aquae jam exhaustae meatus, de quo hic sermo est, de sub terra inventus sit. Situs quoque loci quamvis ex antiquitate [Col. 0922C] mutatus sit, tamen ita fuisse ut hic describitur oculis conicientibus facile patet. Tunc istud oppidum Veludunum aut Veredunum et hic et in aliis antiquorum scriptis vocatum invenimus, unde nunc nomen Virduni remansit. Nam etiam Antoninus, socius Caesaris [(23) 1Kb] , in suo Itinerario [32 1Kb] [(24) 1Kb] , ubi urbes oppida et municipia, per quae publicarum viarum tractus ferebatur, dinumerat, hoc oppidum Verodunum castrum vocare invenitur.

Vocabatur et urbs Clavorum, quod vel murus ejus clavatus fuisse [(25) 1Kb] , vel quod quaedam hostilis obsidio clavis ferreis a civibus extra projectis impedita fuisse et ita soluta [33 1Kb] discessisse ab urbe a quibusdam narretur. Quamvis incolas loci Clabos urbemque Claboniam vel Clabiam gentiliter fuisse [Col. 0922D] vocatam vulgaris opinio sit. Sed [34 1Kb] ut cetera bellorum monimenta, quae huic oppido incubuisse scimus, numeremus: sub Martiano [35 1Kb] imperatore, ab Attila rege Hunorum, qui omnes Gallias ut singularis aper de silva devastavit, ista urbs et ecclesia excisa et eversa profecto creditur. Quo tempore sanctum [Col. 0923A] episcopum Pulcronium [36 1Kb] fuisse volunt [(26) 1Kb] . Tempore quoque beati Madelvei ipsam ecclesiam fuisse combustam, vita ejus narrat [(27) 1Kb] . Sub Hildino quoque dignae memoriae episcopo, quomodo rex Karolus ecclesiam [37 1Kb] Theologiam cum rebus aliis Virdunensi ecclesiae ablatam cuidam Adelelmo dederit, quantaque episcopus inde mala pro recuperatione sustinuerit, testis est ejusdem Hildini scripta lamentatio, et Nicholai [38 1Kb] papae epistola [(28) 1Kb] pro ipso Adelelmo. Anno quoque Dadonis [39 1Kb] episcopi 37, ignis civitatem et totam ecclesiam consumpsit. Ibi libri et memoriae sanctorum patrum et monimenta rerum ecclesiae combusta sunt [(29) 1Kb] . Narrant quaedam litterae, quod Boso Guntrannus, vir tirannicus, et iste Dado episcopus mutuis caedibus praedis et incendiis sese devastaverunt. [Col. 0923B] Exstat et carta Dadonis praesulis [40 1Kb] de Hattone et Berhardo [41 1Kb] episcopis et de se super ecclesiastico statu multa insignia narrantis et confirmantis [(30) 1Kb] . Sub istis [42 1Kb] episcopis incursio Normannorum inter Gallias facta est, et cum aliis hoc episcopium vehementer afflixit, quosdam etiam canonicos Sancti Vitoni Sanctique Germani, incensis ecclesiis, martirizavit, ut invenimus etiam in epitaphio, cujus hoc extremum est:

Haimo [43 1Kb] tuus germanus obit cum caede piorum,
   Pro Domino moritur et tibi junctus adest;
[Col. 0924A] Et quartodeno Martis hunc ante Kalendas
   Normanni jugulant; aethere martyr ovat.
Berhardus [44 1Kb] episcopus in destructa sancti Vitoni basilica octo canonicos relocavit et res suas ipsi ecclesiae reconsignavit. Anno quoque primo Bernuini praesulis crudelissima gens Hungrorum [45 1Kb] istud episcopium irrupit, omnia pene incendit, homines aut necavit aut abduxit. Refert Vita Sancti Basoli tunc eos divinitus fuisse repulsos a coenobio Belliloci, quod est [46 1Kb] in honore sancti Mauricii [(31) 1Kb] . De istis infortuniis exstat epistola Virdunensis cleri [(32) 1Kb] .

Ista quia Bertharius [47 1Kb] in pontificalibus gestis omiserat, ut hic unum breviter colligerem et pro commendatione transcriberem vobis, amantissimus vester [48 1Kb] venerabilis Hugo, monachus noster, nimia [Col. 0924B] instantia me invitum compulit. Et quoniam quae abhinc sequuntur usque ad tempus Theoderici [49 1Kb] pontificis a quodam digesta inveniuntur [(33) 1Kb] , praedictus commonitor noster, ut ab ipso Theoderico usque in praesens tempus omnia quae evenerant compilarem oppido, insistens exegit. Ubi quae de bonis narrata sunt, quoniam omnibus bonis placitura scio, si quorum delicta, quae historiam tenens [50 1Kb] non potui tacere, annotata sunt, oro ut nemo mihi indignetur, cum ego nullius crimen verbis exaggeraverim et historiam necessaria veritate sequi oportuerit.


[Col. 0923] FINIT EPISTOLA.



INCIPIT [51 1Kb] PROLOGUS SEQUENTIS OPERIS DE GESTIS VIRDUNENSIUM PONTIFICUM.

[Col. 0923C] Scribimus ad laudem et gloriam beatae Dei genitricis Mariae semper Virginis, quae in hoc ejus Virdunensium episcopatu gesta sunt pace vel bello memorabilia et digna relatu. Et quoniam priorum pontificum hujus urbis gesta, prout potuerunt colligi, litteris continentur usque ad tempora Theoderici [52 1Kb] episcopi, ab ipso Theoderico sumimus relationis principium, ducturi usque in hodiernum diem. Quod opusculum domino Alberoni episcopo, utpote de ejus praedecessoribus scriptum et in ipso finitum, merito dedicamus.

[Col. 0924C] 1. Igitur anno Dominicae Incarnationis secundum Dionysium 1048 [1047] [53 1Kb] [(34) 1Kb] post venerabilem Richardum Theodericus sedit hujus Virdunensium urbis [54 1Kb] episcopus, a beato Sanctino, primo [55 1Kb] nostro praesule, tricesimus septimus [56 1Kb] , vir genere, moribus et sapientia praeditus. Hic natura Teutonicus [57 1Kb] et Basiliensis ecclesiae fuerat canonicus, patre nobilissimo quodam Guezelone [58 1Kb] natus. Eodem anno Walerannus post abbatem sanctae memoriae Richardum institutus est abbas in hoc coenobio Sancti Vitoni, jam pridem monachus [59 1Kb] ejusdem ex comite Francorum [Col. 0925A] Bretuliensi [(35) 1Kb] . Nam in bello, quod apud Barrum dux Gozelo et Godefridus filius ejus contra Odonem comitem, totis Franciae viribus Lothariam invadentem, nobiliter confecit, ubi et ipse Odo occubuit, idem Walerannus sub praedicto Odone militavit, succisoque [60 1Kb] calcaneo graviter vulneratus, dum vitae diffideret, ab abbate Richardo susceptus, jam tunc decimum annum agebat in palaestra monastici ordinis. Hic per quindecim annos huic coenobio praefuit, cum quo etiam abbatiam Aremarensem [(36) 1Kb] ex dono Tiebaldi comitis, filii memorati Odonis, regendam suscepit; ubi et nunc tumulatus requiescit.

2. Illis diebus contra imperatorem Heinricum [61 1Kb] secundum rebellaverat dux et marchio Godefridus [62 1Kb] , [Col. 0925B] Gozelonis ducis filius, pro sublato sibi Mosellano ducatu, quem cum patre duce tenuerat loco patroni post obitum Theoderici, ducis Barrensis, qui fuit filius nobilissimi ducis Frederici et Beatricis, Hugonis Capitonis, Francorum regis sororis. Filius hujus Theoderici fuit junior Fredericus, qui mortuus est (an. 1033) ante patrem suum [(37) 1Kb] in primo flore juventutis [63 1Kb] . Cujus Frederici duae filiae, post obitum ejus nobiliter educatae, Beatrix data est a rege uxor Bonefacio, Italiae marchioni, et Sophia Ludovico [64 1Kb] de Monzione comiti. Ducatus autem patris earum quia neutro [65 1Kb] istorum cessit, sed datus est [(38) 1Kb] a rege Gerardo Castiniensi [(39) 1Kb] comiti (an. 1048), ideo hic Godefridus, qui [66 1Kb] patronus eis datus erat, justa in [67 1Kb] imperatorem arma movisse visus [68 1Kb] est [Col. 0925C] sibi. Hunc idem imperator inter multa alia comitatu [69 1Kb] hujus urbis, quem a praedecessoribus suis tenebat, jam in curia sua exheredaverat, ipsumque comitatum Richardo urbis episcopo manu dederat, ut alteri, quem idoneum judicasset, illum traderet. Pro quo ipsi pontifici idem dux dicitur extitisse infensus. Sed etiam antea sub tempore Ramberti episcopi nobilissimum comitem Chisneiensem Ludovicum [70 1Kb] , filium Ottonis [71 1Kb] comitis et patrem alterius Ludovici domni pontificis nostri Alberonis avi, Bullonienses [72 1Kb] , milites patris ejusdem ducis, intra urbem oppressum extinxerant, eo quod illum episcopalis auctoritas praedicto urbis [73 1Kb] comitatui [74 1Kb] praefecisset. Eadem ducis infensio Theodericum mox [75 1Kb] [Col. 0926A] episcopum infestabat, quia et ipse nominati comitatus principatum ei non recognoverat. Secundo anno episcopatus ejus ipse dux et Balduinus comes Flandrorum cum manu valida hanc urbem irruperunt (an. 1047) et in odio Caesaris succenderunt [(40) 1Kb] , multimoda strage commissa. Volebat autem dux monasteria urbis illaesa ab igne servare; sed subito majorem ecclesiam Sanctae Dei Genitricis victrix flamma comprehendit, et duce turmaque militari frustra obnitente, penitus absumpsit. Plurimus thesaurus et litteralia monimenta rerum ecclesiae ibi combusta sunt. Tantum ipsa civitas, tantum ipsa ecclesia tunc rerum pertulit dispendia [76 1Kb] , ut multi cives, multi clerici locum istum fugerint alias dispersi [77 1Kb] . Fama est, viginti quatuor canonicos de [Col. 0926B] ipsa concremata ecclesia tunc Hungariam prae inopia profectos, quos constat nunquam fuisse reversos. Proinde dux iram Dei metuens, pacem cum episcopo fecit, centenas potestatum ecclesiae et praedia quae invaserat reddidit, publicae poenitentiae se addixit. Nam pene nudus et discalciatus, genuumque et brachiorum poplitibus flexis, rependo se per terram trahens, ita ex summo urbis usque [78 1Kb] ante majus altare ecclesiae quam incenderat processit. Ibi quoque multis verberibus, ut dicitur, se submisit [(41) 1Kb] . Villas quoque sui juris Pusvillare [79 1Kb] et Areium [(42) 1Kb] cum portu et piscatura, et plurima deinde donaria [80 1Kb] in opus reaedificandae ecclesiae contulit, satis tamen minora malis illatis. Ipsum urbis comitatum quasi legitimam [81 1Kb] a patribus hereditatem sibi vendicavit. [Col. 0926C] Cumque imperatori infestissimus Neomagum palatium miri artificii et irreparabiliter [82 1Kb] exusserit, nobilissimum Albertum [(43) 1Kb] de Longui castro, quem super se ille ducem statuerat, bello exemerit, omnem Lothariam [83 1Kb] caedibus incendiis rapinisque vexaverit (an. 1047): tamen per viginti duos annos, quibus postea vixit [(44) 1Kb] benignus solis Virdunensibus fuit, et per venerabilem Ermenfridum, Virdunensis ecclesiae archidiaconum, regi reconciliari meruit (an. 1049); qui postea Italiam pergens, nobile obsequium Bonefacio marchioni praestitit, eoque mortuo, Beatricem ejus [84 1Kb] uxorem duxit, filiamque ipsorum [(45) 1Kb] unicam Mathildam [85 1Kb] filio suo Godefrido desponsavit; et [86 1Kb] exinde ambo marchiones Italiae et duces [Col. 0927A] Lothariae fuerunt. Hujus Beatricis hortatu idem dux, celebrato intra hanc urbem comitum et principum generali concilio, multa urbi et ecclesiae utilia disposuit; quod etiam in ecclesiasticis annotatum est privilegiis [(46) 1Kb] , moriens quoque, in ipsa ecclesia quam concremaverat sepeliri se mandavit. Godefridus quoque, filius [87 1Kb] et successor ejus, per octo annos, quibus dux praefuit (an. 1069), nunquam molestus sed bonus nostris exstitit, et moriens (an. 1076, Febr. 26) Gemmatium [(47) 1Kb] praedium sui juris Virdunensi ecclesiae, in qua requiescit, contulit.

3. Porro in reaedificanda a fundamento ecclesia vel moenibus incensae urbis magnus labor, magna sollicitudo et industria Theoderici episcopi claruit; unde et est ei in posteros memoria benedictionis. [Col. 0927B] In hoc opus reaedificationis Wazo, venerabilis Leodiensium episcopus, quinquaginta libras argenti dedit. Fredericus quoque comes Tullensis usuarium Argunnae [(48) 1Kb] sui nemoris tam ad reaedificandam quam ad retinendam ecclesiam contradidit. Tunc etiam Ermenfridus archidiaconus, sapientiae morum et sanctitatis gratia praeditus, ex donariis principum et fidelium, quae ei pro suis meritis et obsequiis large impenderant, ecclesiam Sanctae Mariae Magdalenae a se jam fundatam consummavit et in usus Deo ibi servientium pro posse ditavit. Sane juvit eum prae omnibus ad hoc opus reaedificationis [88 1Kb] venerandus vir nobilis et advocatus [89 1Kb] urbis, qui cum Bertranda uxore devota liberalitate ipsum, supra quo fundata est ecclesia, et multa [Col. 0927C] alia alodia obtulit [90 1Kb] , et non modicum famulorum gregem superadjecit; in qua etiam requiescit, scripto super eum condigno epitaphio [91 1Kb] . Praeterea ipse Ermenfridus fama suae religiositatis, hortatu quoque et familiaritate multos clericorum de terris remotis post se traxit, et huic suae ecclesiae itemque sanctae Dei Genitricis inseruit, per quorum industriam utraque ecclesia in omni augmento rerum et religionis effloruit.---Unum istorum Martinum scolasticum non praeterierim, qui mortis in agonia constitutus, cum jam biduo loqui non potuisset, subito cunctis mirantibus matutinas laudes beatae Dei genitricis sollempniter incepit et inoffense percecinit; indeque missale officium ingressus, [Col. 0927D] post decantatam celebriter communionem: Illumina faciem tuam super servum tuum [(49) 1Kb] , inter sacra verba confectum bonis operibus spiritum exhalavit.

[Col. 0928A] 4. His diebus papa Romanus [sanctus [92 1Kb] ] Leo IX, primum Tullensis episcopus, Gallias veniens, Remis sinodum celebravit (an. 1049, Oct.), ubi et ossa beati Remigii, dedicata ejus ecclesia, transtulit. Inde eum precatu ipsius Ermenfridi ad consecrandam praedictam ecclesiam Theodericus episcopus honorifice ad hanc urbem adduxit. Ab ipso sancto papa, assistentibus tribus archiepiscopis, Everardo Treverorum, Alinardo Lugdunensium, Hugone Crisopolitanorum plurimis quoque episcopis, dedicata est ipsa ecclesia anno tertio episcopatus domni Theoderici. Ipse papa miseratus ruinas incensae urbis et ecclesiae, clerumque et populum sibi mox venienti prostratum, ecclesiae Beatae Dei Genitricis pro omnibus monimentis incensis [Col. 0928B] rerum quas tenebat privilegium fecit [(50) 1Kb] ; itemque ecclesiae quam consecrarat [(51) 1Kb] , et coenobio beati Vitoni [(52) 1Kb] . Veniensque Leodium, Fredericum, fratrem ducis Godefridi, archidiaconum Sancti Lamberti, inde secum duxit, et monachum indeque abbatem Cassini montis ac postea septimum sui levitam instituit; qui etiam tertius ab eo papa post Victorem in cathedra beati Petri sedit, Stephanus vocatus a Romanis; succedentibus ei Benedicto et Nicholao, qui nobis quaedam privilegia fecit, indeque Alexandro et Gregorio VII. Item papa tunc in sinodo Remis Linguonensem episcopum Hugonem, fratrem Waleranni [93 1Kb] abbatis, deposuerat (Oct. 5) pro quibusdam criminalibus causis [Col. 0928C] [(53) 1Kb] . At Hugo papam usque Romam secutus, ut misericordiam ejus experiretur, plenam sinodum, cui ille praesidebat, nudus et discalciatus intravit, virgas quibus caederetur manu tremula deferens, et ore lacrimali hanc antiphonam canens: Dedit pater poenitenti filio stolam primam pariter et annulum, nam et calciamenta [94 1Kb] illi tribuens, celebravit magnum convivium. Habemus stolam primam in lavacro et annulum fidei signaculum. Eum ita videntes, omnes [95 1Kb] in singultus [96 1Kb] proruperunt, lacrymas fuderunt, questibus sinodum repleverunt. Ipse papa prae ceteris condoluit, et cunctis supplici reo suffragia ferentibus, eum absolvit utque pius pater poenitenti filio stolam primam et annulum amissi pontificatus indui et sandalia pacis recalciari [Col. 0928D] edixit, dum solummodo ecclesia sua quam laeserat vel quaelibet alia eum [recipere [97 1Kb] ] dignaretur episcopum. Ita ille a cunctis absolvi meruit, repatriare coepit. Languorem itinerando [98 1Kb] incidit, [Col. 0929A] habitum monachi sub nomine nostri coenobii, cui praesidebat frater suus, a comitibus suis Cluniacensibus monachis quaesivit, accepit, feliciter excessit, inter obitus nostrorum asscriptus [99 1Kb] est.

5. At Theodericus praesul plurimas deinceps molestias a militibus pertulit. Nam cum urbem et episcopatum, quod illi ante affligebant, in libertate sibi ab eis vendicaret, comes Rodulfus [100 1Kb] de Crispeio [(54) 1Kb] , vitricus Philippi [1 1Kb] Francorum regis, istam urbem iterum incendit, eo quod episcopus denegabat ei viginti annuas libras, quas a praedecessoribus accipiebat ne regionem istam impugnaret. Item Alo de Duno castro, vir ingenuus, dum episcopus praesidium ejus in Rouro [(55) 1Kb] vico, quem ille ex episcopio violenter invaserat. obsidens expugnaret, [Col. 0929B] istam urbem conflagravit, absentiam episcopi et militantium ejus aucupatus. Uterque tamen per industriam episcopi armis repressus ac repulsus est, et res episcopii suae libertati vendicata est. Ita sub hoc episcopo urbs ista tertio succensa est.

6. Praeterea idem praesul Manassem [2 1Kb] comitem de castro Retexto [(56) 1Kb] armis suorum coercuit ab invasione ecclesiasticae rei. Adversus castrum Sanctae Manehildis [(57) 1Kb] sibi infestissimum armatam expeditionem movit. Quo metu castrenses perterriti, ei in medio itineris claves castri miserunt, suppliciter pacem petierunt [3 1Kb] , obsidionem precibus evaserunt. Sed episcopus, ne nihil ad ecclesiam reportaret triumphi, eandem expeditionem in castrum [Col. 0929C] Santumnium [4 1Kb] [(58) 1Kb] aeque sibi infensum [5 1Kb] convertit, illud obsedit, cepit et diruit. Hoc utrumque castrum erat praedicti Manassae comitis. Dudonem [6 1Kb] , virum ingenuum, fratresque ejus, filios Hauberti [7 1Kb] , sibi insurgentes similiter domuit, et munitione ante Clarum-montem [(59) 1Kb] firmata, ipsum castrum super eos cepit.

7. Duce quoque Godefrido Gibboso in Frisia sicarie mortuo (an. 1076) et in hac urbe a duce Godefrido tertio, quem ex sorore nepotem sui haeredem ille moriens designaverat, juxta patrem honorifice sepulto, nisus est ipse episcopus auferre ipsum urbis comitatum desub jugo Bulloniensis [8 1Kb] principatus, qui nimis urbem oppressisse videbatur. Unde ipsi Godefrido Boloniensi, qui Bullionico castro possesso in ducatum successit, illum [Col. 0930A] abstulit; ratus opportunum tempus, quia illi ut minus legitimo duci rex et multi regni primates armis insurrexerunt, et nobilissimo Alberto Namucensi [9 1Kb] comiti, qui unus erat ejus hostium, eundem comitatum beneficavit. Cum etiam idem Albertus Bullionium castrum quasi magis sibi hereditarium super praedictum Godefridum obsedisset, ei cum omnibus sui episcopii viribus suppetias venit. Sed dux bellicosissimus inclusis suis cito affuit, et contracto exercitu, obsidionem hostium solvit, multis nobilium interfectis. Subinde plurimum offensus episcopo [10 1Kb] , comitem de Grandi-prato Heinricum [11 1Kb] , primo sibi graviter rebellantem, cum armis cepisset, solvit a vinculis et Virdunico hostem territorio misit. Qui jussa ejus non segniter [Col. 0930B] exsecutus, plura hostilia ferro, flamma praedisque in nostros commisit. Ipse quoque dux in Sathanaco [12 1Kb] [(60) 1Kb] sui juris oppido castrum firmavit prominens in finibus episcopii, per quod in nostros graves inimicitias exercebat. Unde et episcopus illud obsedit, contractis undique auxiliariis et praedicto Alberto cum omnibus suis: cum ecce in auxilium suis adest dux, iterum accinctus [13 1Kb] valida manu bellatorum. Acerrime pugnatum est, cruentissime concussum est, donec fessus uterque exercitus jussu ductorum a caede [14 1Kb] revocatus est. Actum anno episcopatus ejusdem Theoderici quadragesimo; ubi et multi nobiles occubuerunt (an. 1086?). Neutrae parti victoria cessit; sed episcopus, [Col. 0930C] non soluta obsidione, suos tentoriis, dux autem suos castro recepit. Missisque inde cursoribus velocissimis, a tota Germania et Francia per fratres suos Eustachium [15 1Kb] et Balduinum cogebat exercitum sibi in auxilium. Quos ubi pontifex super se irruere certissimo nuntio accepit, expavit, sanguine judicium facere extimuit, obsidionem solvit, eodem nuntio hoc ipsum agente, hortante et monente. Ipse erat Heinricus venerabilis Leodiensium praesul, cujus frater, Fredericus comes Tullensis, fratrisque filii [16 1Kb] Rainaldus et Petrus, post in Jerosolymitana expeditione insignes habendi, tunc ibi sub Theoderico praesule militabant, eratque ipse et nostro pontifici et duci Godefrido carus et fidelis; episcopo quidem, quia sub eo in Virdunensi ecclesia prima scolarum tirocinia [Col. 0931A] transegerat et ab eo archidiaconatum susceperat, duci autem, quia opera ejus ante illud septennium ex Virdunensi archidiacono in Leodiensem episcopum assumptus fuerat. Heinrico enim [17 1Kb] tertio imperatori expeditionem agenti contra Rodulfum ducem, qui assumpto diademate ex obedientia Romanae ecclesiae regnum susceperat et jam Saxoniam occupaverat, idem Godefridus dux reconciliatus, cum multo milite in auxilium venerat; cum ecce, interfecto Rodulfo (an. 1080), dum celebratur victoria, nobiles legati Leodiensis ecclesiae venerunt, quaerentes sibi ex [18 1Kb] dono et sententia Caesaris episcopum [(61) 1Kb] . Tunc, agente eodem duce, in gratia ejus imperatoria majestas donum delati pontificii eisdem nuntiis Heinrico archidiacono in [Col. 0931B] hac urbe transmisit. Quem et ipse dux ut dulcem consanguineum abhinc usque Leodium comitatus, illi urbi pontificem assignavit, ubi ille inter praedecessores praesules omni merito effulsit. Theodericus igitur, verus libertatis defensor, ita ut retulimus, etiam supra vires pro patria pugnabat. Tempore hujus episcopi Kal. Augusti hora matutinali fulmen de coelo irrumpens ecclesiam, in medio psallentis cleri ruit, et Dominicum presbiterum, qui collectam canebat, et Algerum subdiaconum, qui choro praesidebat, percussos exanimavit [19 1Kb] , caeteris consternatis.

8. Dicamus aliquid et de liberalitate ac devotione ejus. Semel Jerosolimam ad sepulcrum Domini, multotiens autem Romam ivit, ad sanctos [Col. 0931C] apostolos oraturus vel apud apostolicam sedem causas sibi creditae ecclesiae acturus. Ipsius euntis liberalitas ipsi Graecorum imperatori itemque papae Romano visa est mirabilis et praedicabilis. Gervasio [20 1Kb] Remorum [21 1Kb] archiepiscopo, qui magna Francigenarum comitatus frequentia eum usque Virdunum visitatum venerat, festum suae curialitatis recompensavit, cum non minori comitatu Lothariorum ad eum revisendum usque Remorum muros accessit. Gervasius super portas Remorum clausas per duos cantores ei in occursum occinit: Commovisti terram et conturbasti eam (Psal. LIX). Cui ille itidem duobus cantoribus respondit: Sana contritiones ejus, quia commota est (ibid.), et inde apud [Col. 0931D] Sanctum Remigium missam celebrans, in memoriam sui capellam suam magni pretii ibidem repatrians dimisit. Ecclesiae suae Duram praedium cum omnibus appenditiis magno pretio ab imperatore Heinrico [Col. 0932A] tertio [(62) 1Kb] Miroalht [(63) 1Kb] quoque castrum cum foreste et abbatiam Juveniaci [(64) 1Kb] a Mathilde [22 1Kb] marchisa acquisivit. Ut de aliis ecclesiis taceam, nostro, id est beati Vitoni, coenobio omnia altaria ecclesiarum, quas nobis praedecessores ejus contulerant, bannum quoque montis Sancti Vitoni dedit et confirmavit. Et quia sub Grimoldo [23 1Kb] abbate, qui Waleranno mortuo [(65) 1Kb] huic loco per quindecim [24 1Kb] annos praesedit, religio per quorundam insolentiam deperibat [25 1Kb] , quia per illum non poterat corrigi, eum amovit et venerabilem Rodulfum, Sancti Agerici monachum, religione, scientia et moribus insignitum, substituit, qui per se aliasque probabiles personas a sua et [26 1Kb] Sancti Agerici ecclesia expostulatas summam ordinis et plurimo bona huic loco [Col. 0932B] induxit. Nam et bonus odor religionis ipsorum etiam de remotis terris plures industrios huic ecclesiae tunc attraxit et associavit [27 1Kb] , quorum probitate usque modo locus iste nobilitari et magnificari promeruit. Tunc ecclesia Beati Agerici, de qua hic abbas assumptus est, ita florebat viris religiosis, ut illa contemporalitate de filiis ejus duodecim abbates per diversas ecclesias ordinati sint, omnes magnorum gestorum viri.

9. Veniamus ad locum gravissimum, in quo, quod graviter dolemus, periculosa tempora plurimum laudibus digni episcopi detraxerunt. Causa talis est. Anno episcopatus ejus XXXVI inter regnum et sacerdotium [28 1Kb] illa digladiabilis seditio jam surrexerat, quae totum Romanum imperium involvit. Romanorum [Col. 0932C] enim papa Gregorius VII [29 1Kb] imperatorem Heinricum [30 1Kb] pro suis criminibus, quae plurima ferebantur, excommunicaverat (an. 1076); videlicet pro conjuge regina Praxede, quam ignominiose servorum stupris et opprobriis [31 1Kb] submiserat, pro variis injusticiis et ecclesiarum oppressionibus [32 1Kb] , et praecipue quia investituras ecclesiarum per baculum et annulum dare ex consuetudine priorum contra antiquos sacros canones, cum ab eo sub anathemate esset inhibitus, non omittebat. At Heinricus super hoc infensus Romam bello irrupit (an. 1083), ipsum papam missarum solempnia celebrantem sacrilege cepit et in vincula conjecit, indeque a duce Appuliae ereptum, Roma eum exturbavit, et geminata injustitia [Col. 0932D] quemdam Wicbertum [33 1Kb] Ravennatium pseudopraesulem, qui per septem annos apostolicae sedi inobediens, rebellis et anathematizatus fuerat, cathedrae ejus intrusit. Tunc omne regnum in se ipsum [Col. 0933A] [34 1Kb] divisum est, tunc omnis civitas in duas partes separata est, aliis causam caesarianae curiae, aliis sanctae sedis apostolicae defendentibus et adversam partem insequentibus. Sedes quidem apostolica hostes suos anathemate omnes percutiens, a sacris mysteriis arcebat; imperialis autem curia sibi infensos captivans et exsulans, honoribus privabat. Demum ferro caede et igne pars utraque suos inimicos persequebatur. In hac quoque urbe duae partes factae sunt. Episcopus quidem male a suis inductus et vel amore vel timore principis nimis depressus [35 1Kb] , declinavit post partes Caesaris; venerabilis vero Rodulfus cum suis fratribus apostolicae sedi studiosus adhaesit. Hinc inter eos soluta est vetus illa pia amicitia [36 1Kb] , adeo ut episcopus ipsum abbatem [Col. 0933B] cum suis plurimis injuriis affectos ab hac ecclesia perturbaverit [(66) 1Kb] . Sed pulsis pro justitia ipsa contraria in bono mox cessere. Nam fratres Burgundiam ducti, a venerando abbate Divionensis ecclesiae Gerontone [37 1Kb] per septennium, quo idem praesul supervixit, velut angeli Dei recepti sunt, et bene in omnibus usi, eaque occasione nostrae et illi ecclesiae germana fraternitas intervenit dignior et firmior, ut credimus, quam illa inter Sabinos et Romanos olim. Rodulfo autem abbati apostolicus privilegium dedit, omnes ab Heinriciano [38 1Kb] scismate resipiscentes reconciliandi in tribus episcopatibus, id est Virdunensium, Metensium, Tullensium. In [39 1Kb] his diebus Fulcradus abbas Sancti [Col. 0933C] Pauli consensu praedicti pontificis hanc abbatiam cum quibusdam suorum invasit. Sub eo ista ecclesia amisit tria valde pretiosa pallia, duas magni pretii cappas, duo candelabra argentea sex marcarum, foraturia [40 1Kb] vini [(67) 1Kb] civitatis et pugillum [(68) 1Kb] , ecclesias etiam de Marleio [(69) 1Kb] et de Metionis, multaque alia. Hunc Fulcradum et Richerum decanum ipsis diebus cum idem praesul legatos misisset ad sigillandum [41 1Kb] altare Sancti Michaelis [(70) 1Kb] , pro eo quod illa ecclesia se a Virdunensi ad Tullensem episcopatum transferri vellet et ad audientiam [Col. 0934A] vocata Virdunum venire nollet, familia ejusdem ecclesiae invasos eos [42 1Kb] ab ecclesia protraxit, et vinctos [43 1Kb] apud Barrum incarceravit. Quamobrem ipsam villam et ecclesiam ab hostico episcopali contigit concremari. Sed ipsum Richerum, sanctae memoriae decanum, itemque de clero Engebertum, Hairicum, Gezonem et Bosonem dignos omni laude fidei fervoris et religionis duxerim, quorum instantia ita ecclesiasticus ordo tunc invaluerat, ut omnis clerus sub eis ductoribus insimul lectionem cibum, dormitorium et chorum nullo excusato frequentarent, nolentes [44 1Kb] autem [45 1Kb] , etiam nobiliores, districtius urgerentur. Sed episcopum tandem senectute et nimia corporis gravedine fessum dum extremus dies urgeret, nec adesset [Col. 0934B] qui eum apostolicae sedi reconciliaret, abbas Rodulfus ad eum reconciliandum duos de suis monachis direxit, Gerardum, quondam archidiaconum, et Gerbertum, postea Sancti Mauricii abbatem. Quos ille lecto suo assistentes nutibus, quia loqui non poterat, mox salutavit, reconciliari petiit et meruit. Eis enim offensas ejus in apostolicam sedem per capitula proponentibus, ipse ad singula supplicibus oculis, manibus et tunsione pectoris similis poenitenti culpam fateri et veniam petere videbatur. At ubi proposuerunt ei: Profitere culpam [46 1Kb] de monachis Sancti Vitoni, quos expulisti, tunc vero duobus pugnis crebrius pectora tutudit, altius ingemuit, profundius suspiravit, ita ut omnes videntes prorumperent [Col. 0934C] in [47 1Kb] lacrymas. Hinc ab illis [48 1Kb] absolutus, post paululum spiritum reddidit (an. 1089, Apr. 28). Illi [49 1Kb] sane hanc ejus satisfactionem retulerunt ad venerabilem Rodulfum. Rodulfus autem ad sinodum, cui praesidebat legatus apostolicae sedis Hugo, quondam Diensis praesul, tunc Lugdunensis archiepiscopus, approbataque est satisfactio ejus ab omnibus. Sedit in episcopatu annis 43 [(71) 1Kb] ; vir in multis idoneus et laudabilis, nisi haec macula esset in gloria ejus in extremis [50 1Kb]

10. Anno Dominicae Incarnationis millesimo octogesimo [Col. 0935A] octavo [(72) 1Kb] post Theodericum electus est decanus Metensis ecclesiae Richerus [51 1Kb] , vir pius et honestus. Qui, quoniam alia via non patebat, dutus est ad curiam, contra vetitum apostolicae sedis a Caesare pontificalem baculum suscepit, fratres suos Albertum [(73) 1Kb] , Bezelinum [52 1Kb] et Johannem, viros nobilissimos, ei dedit obsides, quod a fidelitate et communione ejus nunquam recederet. Rediens honorifice recipi meruit; sed quia Romanae ecclesiae offensam incurrerat, septem [(74) 1Kb] annis sine episcopali benedictione permansit, donec abbas Rodulfus, quem cum omnibus suis [53 1Kb] mox electus honorifice revocaverat, dato consilio, eum Lugdunum Burgundiae duxit, ubi eum praedictus Hugo archipraesul post abjurationem Heinricianae partis in [Col. 0935B] sancto paschali [54 1Kb] Sabbato (an. 1093, Apr. 16) in presbyterum consecravit, in die autem festo (Apr. 17) in antistitem promovit. Inde cum gratia et honore apostolicae sedis reversus, a coepiscopis suis Poppone Metensi et Pibone Tullensi, agente ipso Rodulfo, decentissime a tota urbe susceptus est in dominica Misericordias Domini (Mai. 1). Ipse ut nuntius pacis et sidus salutare mox cuncta serenavit, bellis episcopio consopitis. Solus Heinricus de Grandi prato antiquas adhuc inimicitias exercebat. Qui quoniam, latrocinanti similis, clanculo depraedatus quaecumque posset, mox refugiebat, facile opprimi non poterat. Quod cum ei Cathalaunis forte convento exprobrasset Petrus comes, filius Frederici Tullensis, unus de baronibus episcopi, [Col. 0935C] ille ferociter respondit: Die illo ante Virdunum veniam; occurre mihi, si audes, et comparemus nos in campo. Quod cum Petrus hilariter excepisset, utrique fide interposita juraverunt sibi, quod non dimitterent. Venit dies constitutus, et Petrus cum baronibus episcopi promissum hostem Virduni exspectabat armatus. Heinricus per quosdam ex urbe sibi intimos et familiares, quibus deferentibus omnia nostrorum molimina addiscebat, quae fiebant agnovit et adventum suum distulit. Eadem nostri eum facere arbitrantes, quasi desperarent eum venturum, urbe exeunt, reditum ad sua simulant. At Heinricus ex solitis nuntiis eos ad sua lapsos audiens, mox cum suis ante Virdunum advolat, ex proximis vicis [Col. 0935D] praedam agitat, iterque suum solito recursat. Sed nostri, qui arte [55 1Kb] reditum simulaverant, transverso [Col. 0936A] tramite viam redituri hostis jam tenebant. Cives etiam armati praedones e vestigio sequebantur. Ita a fronte et a tergo hostes invasi, valideque [56 1Kb] pugna commissa, multi interlecti, plures sauciati [57 1Kb] et capti sunt; reliqui cum ipso comite vitabundi fugerunt. Militantium quidem usque ad sexies [58 1Kb] vicenos, equorum et armorum tanta refertur copia capta, ut pene nostri inde ditescerent. Heinricus tamen ab impugnatione Virdunensis ecclesiae non destitit, donec judicium horrendae mortis incurrit. Auditis enim a duce Godefrido et clarissimis commilitonibus ejus rebus pro Jerosolimis bene gestis (an. 1099), secundam expeditionem post eos animo intendit, Virdunum venit, crucem iturus accepit; sed Dei ira praeoccupatus et amentia captus, re [Col. 0936B] infecta ibidem misere exspiravit [59 1Kb] .

11. Dudo quoque de Claro-monte [60 1Kb] , qui res episcopii profligaverat, cum mansuetudinem praesulis non curans hospitatus esset Virduni, a clericatis [61 1Kb] est ibi captus et ergastulo inclusus. Quod a tali hominum genere commissum cum primates et barones indignarentur, clericati [62 1Kb] pro satisfactione ei quisque per unum stadium scolarem librum detulerunt [(75) 1Kb] .

12. Anno [63 1Kb] consecrationis Richeri in episcopatum Urbanus papa apud Clarummontem Arverniae sinodum celebravit (an. 1095), ubi [64 1Kb] dona et legatos suos Richerus ei transmisit. In ea sinodo inter alia plurima praedictus papa vocem per omnem occidentis ecclesiam emisit [65 1Kb] , ut militares suas bellicas [Col. 0936C] vires Deo voventes moverent expeditionem ad liberanda sacra loca Jerosolimae [66 1Kb] , quae deficiente brachio Constantinopolitani imperii Sarracena profanitas invaserat. Ad quam vocem omnes nationes motae sunt, et abjuratis civilibus armis, quibus gravabantur regna occidentis et septemtrionis [67 1Kb] , multi nobilium arma Deo voverunt in Turcos pro sacris locis. Inter hos de nostro territorio eminebant duo fratres, dux Godefridus et comes Balduinus, itemque [68 1Kb] Balduinus de Retexto castro, nepos Manassae comitis supra memorati; qui omnes tres [69 1Kb] sanctae civitatis armis receptae alter post alterum magnanimi reges fuerunt. Ipse Godefridus sanctum iter meditans (an. 1096), arma quae in nos moverat [Col. 0936D] abjuravit [70 1Kb] , pacem cum episcopo Richero composuit, Mosacum [(76) 1Kb] et Sathanacum [71 1Kb] [(77) 1Kb] cum castro [Col. 0937A] quod in nos firmaverat [72 1Kb] , cum omnibus appenditiis sanctae Mariae in perpetuum [73 1Kb] tradidit. Unde episcopus auri et argenti pondera plurima, quae de episcopii ecclesiis collegerat, ei in sumptum sacrae expeditionis contulit, et praedicta alodia [74 1Kb] sanctae Dei genitrici confirmans, stantibus [75 1Kb] in stola de toto episcopio presbiteris, anatematizabit [76 1Kb] , si quis ea deinceps auferret mensis Virdunensis cleri. Cumque ipsa alodia Mathildis marchisa, relicta ducis Godefridi Gibbosi, ut sibi a patribus hereditaria reclamaret, iterum praesul eadem ab ipsa matrona multo pretio in Walestatensi [77 1Kb] [(78) 1Kb] sinodo per legatos suos Gerbertum abbatem et Azelinum [78 1Kb] cantorem redemit, et ab omni exactionis et reclamationis nodo libera Paschalis papa in eadem [79 1Kb] [Col. 0937B] sinodo sub anathemate, itemque Richerus pontifex, in sua sede iterata simili excommunicatione in eum quicumque auferre temptaret, ea Virdunensi ecclesiae in perpetuum [80 1Kb] confirmaverunt. Comitatum quoque urbis, de quo totiens discordia processerat, ab eodem duce receptum, in gratia ipsius Balduino fratri ejus dedit. Quem idem Balduinus, sanctum iter cum fratre duce aggressus [81 1Kb] , mox post modicum reddidit, et episcopus receptum Theoderico Barrensi comiti, donis et obsequiis ejus delinitus, ex consilio suorum tradidit, ut, quia plurimum pro loco et viribus prodesse et nocere videbatur, totus nostrae utilitati intenderet. Idem dux castrum Falconii-montis [(79) 1Kb] , quod [82 1Kb] in episcopio firmaverat, [Col. 0937C] ne in posterum noceret, abiens fecit everti. Castrum quoque Bullionum [83 1Kb] cum omnibus appenditiis Sancto Lamberto Leodii contulit, accipiens ab episcopo loci Otberto [84 1Kb] mille trecentas marcas [85 1Kb] argenti et libram auri in opus sacri itineris. Ita insignis ille Bullionensium [86 1Kb] principatus primum a comite Godefrido, patre Adelberonis nostri praesulis et duorum ducum Godefridi et Gozelonis, duorum quoque [87 1Kb] comitum Herimanni [88 1Kb] et Frederici---qui omnes cum sua numerosa progenie vel fortitudine in bello vel religione in ecclesia prae ceteris claruerunt, istum [89 1Kb] quoque locum cum matre sua Mathilde prae cunctis mortalibus ditaverunt [(80) 1Kb] ---feliciter coeptus, in isto Godefrido felicius [Col. 0938A] et sanctius est finitus et per multos est [90 1Kb] divisus. Nam [91 1Kb] et ducatus ejus caesarea manu primum Lemburgensi, postea datus est Lovaniensi comitatui; Briacensem [92 1Kb] quoque potestatem [(81) 1Kb] Albertus frater episcopi sub fide marchisae Mathildis, relictae Godefridi Gibbosi, sibi vendicavit. Idem Albertus a [93 1Kb] fratre episcopo [94 1Kb] Richero, ut [95 1Kb] in rebus agendis ei adesset, Rourum vicum [96 1Kb] episcopi [97 1Kb] in vita sua tantum [98 1Kb] in usufructuario accepit; quem nunc injuste sibi vendicant ejus posteri.---Porro dux Godefridus cum suis gloriosis commilitonibus, transmisso Ellesponto [99 1Kb] , Niceam, Bithiniam, Asiam, Pamphiliam, Frigiam et maximam urbem Antiochiam [100 1Kb] innumeris pugnae obsidionis famisque laboribus cepit, et gentiles ejecit (an. 1098). Syriam [1 1Kb] [Col. 0938B] quoque et Judeam aggressus, sacra loca et sanctam urbem armis recepit anno [2 1Kb] ab incarnatione vitae Principis millesimo undecentesimo, et pro Lothariorum ducatu regnum Sanctae Urbis a Deo promeruit, quamvis ipse nunquam se [3 1Kb] regem sed advocatum ejus passus sit appellari. Eodem anno felici obitu excesserunt [4 1Kb] Urbanus papa, qui Victori successerat, ecclesiastici privilegii adversus caesaream violentiam ardentissimus defensor, et venerabilis Rodulfus abbas [(82) 1Kb] , apostolicae sedis tenacissimus suffragator, eorumque sedis et fervoris successores facti sunt Paschalis [5 1Kb] papa et Laurentius abbas.

13. Interea rex Heinricus, quia Richerus episcopus, ipso abjurato, ad apostolicam sedem se contulisset, audivit; indignatus obsides datos repetiit, [Col. 0938C] unum eorum Johannem in vincula conjecit. Alii duo fratrem episcopum convenerunt, ut ab obsidatu suo eos liberaret jure gentium. Ille undique constrictus, similisque beato Martino, qui sub Maximo nefariam episcoporum communionem Treveris invitus inivit, curiam adiit, satisfactionem caesari obtulit [6 1Kb] , ei communicavit, de cetero firmam fidelitatem ei repromisit, et ita obsides absolvit. Rediens a divino officio, tanquam reus apostolicae sedis, se per triennium suspendit; in quo spatio haec nostra ecclesia ei non communicavit. Quod a quibusdam dum ei invidiose suggereretur, ille repellens eos, dicebat: Sinite servos Dei, sinite; meliores enim sunt me. [Col. 0939A] Tantae humilitatis et patientiae fuit, nulli molestiam unquam [7 1Kb] per se inferens. Demum Laurentium abbatem et Widonem archidiaconum cum aliis legatos pro se Romam misit, communionem et gratiam apostolicae sedis expetiit. Ipsos legatos Paschalis papa primum de communione sui episcopi absolvit, deinde litteras pro absolvendo episcopo ad Hugonem Lugdunensem archiepiscopum eis dedit. Richerus Lugdunum venit, ab illo suo consecratore absolvi petiit et meruit. Rediens Virdunum non prius intravit, quam omnes canonici et monachi apud Sanctum Vitonum convenerunt. Ille [8 1Kb] pariter omnes pro communione, quam secum in excommunicatione habuerant, absolvit, et fidem apostolicae sedi servandam jurare compulit. Cetera sub Richero praesule [Col. 0939B] prospera fuere. Ipse [9 1Kb] anno episcopatus sui 18, die festo apostolorum Petri et Pauli (an. 1107, Jun. 29) in nostro [10 1Kb] coenobio missarum sollempnia celebravit, ipsis apostolis et Sancto Vitono super altare alodium Pauli-crucis [(83) 1Kb] et bannum Marculfi-curtis [(84) 1Kb] ex privilegio tradidit, animam [11 1Kb] et corpus suum eis commendavit, sepulturam suam in hoc [12 1Kb] ipsorum coenobio delegavit [13 1Kb] . Inde Vosagum ad Valdentiam [(85) 1Kb] alodium ecclesiae [14 1Kb] ivit, aegritudinem incidit, navigio per Mosellam relatus est Treveris, a Brunone [15 1Kb] , urbis archiepiscopo, inunctus viaticoque munitus, in pace obiit. Corpus ejus lotum idem Bruno munificentissime suis propriis pontificalibus indumentis induit, et vehiculo illud Guido [Col. 0939C] archidiaconus revexit, ipsumque Richardus [16 1Kb] , Albanensis episcopus, Romanae sedis legatus, apud Sanctum Vitonum, sicut ille disposuerat, licet nolente clero, honorifice sepelivit [17 1Kb] ante altare beati Laurentii anno Domini [18 1Kb] millesimo centesimo septimo [(86) 1Kb] .

14. Is Richardus quondam Metensis [19 1Kb] canonicus pro fide apostolicae sedis cum Herimanno [20 1Kb] episcopo [suo [21 1Kb] ] a rege et Guicbertinis [22 1Kb] expulsus fuerat, ideoque Romana Ecclesia ita eum extulerat. Hujus frater Arnulfus sub Laurentio abbate tunc erat noster conversus, qui et post obiit monachus. Qui et ipse cum adhuc esset miles, tanta fide apostolicae [Col. 0940A] sedi inhaeserat [23 1Kb] , ut Lanzoni abbati Sancti Vincentii [24 1Kb] , qui et ipse cum Herimanno [25 1Kb] praesule erat ejectus, quemdam Cononem, abbatiae ejus a Wicbertinis subintronizatum, Divionem Burgundiae captum et vinctum direxerit. Iste cellam apud Bucconis-villam [(87) 1Kb] alodium sui juris aedificavit et beato Vitono cum omnibus tradidit.

15. Ante illos dies Remorum archiepiscopus Manasses vita decesserat (an. 1106), et illa ecclesia Richardum Virdunensem archidiaconum in pastorem sibi elegerat; qui, fratre Heinrico comite [(88) 1Kb] jam mortuo, et altero fratre Balduino, qui post illum aliam expeditionem pro Jerosolimis moverat, a Turcis martyrizato, comitatum Grandis prati tunc regebat. Proinde Paschalis papa per litteras et legatum [Col. 0940B] suum praedictum Albanensem episcopum eidem archidiacono mandavit, ut ab ipso Albanorum praesule in diaconum ordinaretur---erat enim adhuc subdiaconus---et sic consecraretur Remorum archiepiscopus. Sed Richardus nichil in his obedivit, et irritus legatus recessit. Interim enim Richero praesule mortuo [26 1Kb] , clerus Virdunensis eumdem Richardum in pontificem sibi delegit [27 1Kb] . Quam electionem ille, priori postposita, pluris habuit, Metimque ductus, de manu regis baculum pontificii suscepit, et [28 1Kb] rediens cum Trevirorum [29 1Kb] archiepiscopo susceptus est cum laudibus. Ipse quoque rex cum imperiali curia subsecutus (an. 1107, Mai), eodem die susceptus est cum totius urbis applausu, Die [30 1Kb] [Col. 0940C] tertio ipsius Richardi suggestu idem rex castrum Clari-montis obsedit et ad deditionem compulit, quia Guido de ipso castro vexabat [31 1Kb] res episcopii. Ipse [32 1Kb] rex Heinricus IV [(89) 1Kb] , primum annum tunc agebat in regno post patris obitum; quem patrem sanctae ecclesiae graviter insurgentem quamvis ipse filius custodiae mancipaverit, regni insignibus spoliaverit et usque ad mortem persecutus sit, tamen ejusdem mortui [33 1Kb] imitator ecclesiam impugnando extitit. Interim Paschalis papa [34 1Kb] Trecas Franciae [35 1Kb] sinodum tenuit, ubi inter [36 1Kb] alia cum ageret de Guicbertinis, fertur dixisse: »Richardum [37 1Kb] Virdunensem, qui se [38 1Kb] tradidit regiae curiae, et nos [Col. 0941A] tradimus eum Sathanae.« Inde archiepiscopo Trevirorum [39 1Kb] aliisque denuntiavit eum excommunicatum. In sequenti quadragesima cum pene omnes religiosi communionem Richardi et cleri sui [40 1Kb] vitarent, iter ad papam intendens, mandavit suis, ut ab archiepiscopo de sui communione facerent se absolvi. Romam ivit, absolutionem a papa petiit, et [41 1Kb] multis sermonibus ultro citroque habitis, hoc ultimum a papa audivit: »Nisi prius [42 1Kb] investiturae episcopatus, quam de manu laici, id est regis, suscepisti, abrenuntiaveris, et nisi te non amplius de eodem nisi permissione nostra intromissurum firmaveris, omnino a nobis absolvi non poteris.« Super hoc responso Richardus se velle consilium quaerere dixit, ab aspectu papae exiit (an. 1108?), [Col. 0941B] nunquam rediit [43 1Kb] , sed comminatus suis, si amplius cum pro excommunicato haberent, quod eos et omnia eorum in exterminium daret, Roma exiit, et coactis suis, repatriavit. Papa post illum has litteras misit:

»Paschalis episcopus, servus servorum Dei, dilecto filio Laurentio, abbati Sancti Vitoni, salutem et apostoli cam benedictionem. Richardus Virdunensis ad nos veniens nullam [44 1Kb] reatus sui satisfactionem ecclesiae fecit. Unde nec a nobis in communionem susceptus, nec a vinculo excommunicationis absolutus est. Quapropter dilectioni tuae mandamus, ut illius consortium omnino devites, et tam eum quam et [45 1Kb] fautores [46 1Kb] ejus a nobis excommunicatos esse [Col. 0941C] denunties et omnes qui [47 1Kb] et scienter communicant.«

Clerus Virdunensis, qui ab initio profectionis Richardi ad Romam ab archiepiscopo erat absolutus, reverso Richardo, ipsam reconciliationem irritam fecit, quia gratia vel timore ejus oppressus ei excommunicato communicavit. Quod si quis renuisset, factione illius opprimebatur donec cederet [48 1Kb] . At Laurentius abbas, respectu Dei plenus, per omnia apostolicae sedi obediebat, et omnes ei commissi. Proinde cotidie [49 1Kb] conflabatur et in dies ingravescebat discordia inter duas ecclesias, id est Sanctae Dei Genitricis et Sancti Vitoni; quia filii earum non communicabant alterutris, et quando clerus ex more stationem apud Sanctum Vitonum [Col. 0941D] celebrabat, collectis clericorum monachi, ut antea solebant, non intererant, sed post discessum eorum omnia quae illi contigerant aqua lustrationis expiabant.

16. Interea Guido archidiaconus, qui comes Richardi Romam ierat, sed, dum acutis febribus infirmaretur, ab eo repatriante dimissus Bononiae aeger remanserat, ab Italia rediit; clerum Virdunensem [Col. 0942A] Richardo communicare audivit; sibi, si Virdunum reverteretur, proinde timuit; alias divertit. Dum enim in Italia aegrotans, vitae diffidens, quaesisset, qui sibi viaticum et necessaria animae subministraret, neminem invenit, quia omnes eum ut excommunicatum vitabant, et nisi de communione Richardi et cleri Virdunensis culpam fateretur, eum post mortem in sterquilinio sepeliendum minabantur. Tandem, ut reconciliaretur, vovit Deo sub periculo mortis, quia Richardo et fautoribus ejus numquam communicaret, nisi ille a papa absolutus esset, hoc ei injungentibus tribus Mutinensis ecclesiae canonicis tunc aegroto, et post Parmensi episcopo, qui vices papae agebat, idem [50 1Kb] imponente ei jam [51 1Kb] sano. Vitans ergo communionem Richardi [Col. 0942B] et cleri Virdunensis, ut absque eorum communione inter eos bonis suis uti posset, per amicos rogavit. Sed [52 1Kb] Richardus et clerus gravissime hoc acceperunt, et missis litteris, ut usque ad quadraginta dies veniret, satisfacturus quod consortium eorum vitasset, ei Metis posito mandaverunt. Interim Richardus omnia ejus bona quae Virduni repperit, invasit et dissipavit, eumque capere ubicumque inveniretur suis mandavit. Guido enim [53 1Kb] per affines et amicos, deinde per abbates et episcopos, maxime per suum archiepiscopum eum [54 1Kb] convenit. At ubi nichil per eos profecit, sumptis eorum in sui suffragium litteris, Romam rediit. Ultra Cluniacum veniens, Richardum Albanensem episcopum obviam [Col. 0942C] habuit; ei sciscitanti causam sui itineris aperuit. Ille eum secum, omisso itinere, retinuit, Virdunum ad Richardum pro eo et pro abbate Laurentio, quem rebus et ecclesia sua privaverat, monitorias et precatorias litteras misit; sed tandem post repulsam litterarum et precum suarum reverso nuntio, eum ad papam cum suis litteris transmisit. Guidonem papa excepit, consolatus est, decem septimanis secum retinuit, demum cum his duabus epistolis remisit (an. 1109?):

»Paschalis [55 1Kb] episcopus, servus servorum Dei, abbatibus et ceteris clericis, Raynaldo de Monzione comiti, Raynardo Tullensi et ceteris laicis [56 1Kb] de archidiaconatu Guidonis salutem et apostolicam benedictionem. Pro catholicae unitatis dilectione [Col. 0942D] Guidonem archidiaconum vestrum a Richardo, Virdunensis ecclesiae invasore, bonis suis exspoliatum audivimus. Quamobrem caritati vestrae nostris eum praesentibus litteris commendamus. Praecipimus enim, ut ipsi de ecclesiis ad monasteria pertinentibus consueta justicia et a clericis seu laicis obedientia debita sicut archidiacono impendatur. Alioquin, donec obediant, divinis officiis careant et [Col. 0943A] decimas suae plebis amittant. Vos autem, filii, quibus Deus secularem potestatem dedit, et qui armis justiciam contuemini, pro beati Petri reverentia ejus adjutores existite, et ejus adversarios viriliter cohibete. Id ipsum de venerabili viro abbate Sancti Vitoni tam vobis quam reliquis Virdunensium partium praecipimus, qui pro eadem catholicae unitatis dilectione loco suo rebusque suis privatus est. Praefatum autem Guidonem noveritis apud nos diaconum ordinatum.«

Hanc epistolam quibus transmittebatur Guido dedit. Item alia:

»Paschalis episcopus, servus servorum Dei, fratribus Virdunensis ecclesiae catholicis salutem et apostolicam benedictionem. Richardum vestrae occupatorem [Col. 0943B] ecclesiae a sancta Romana ecclesia pro suis meritis excommunicatum etsi actenus non legistis, certius tamen et audisse et scire credimus. Nunc autem vobis omnibus scripto nuntiamus, ut eum excommunicatum scientes communionem ejus omnimodis caveatis. Sane abbatem Sancti Vitoni et archidiaconum Guidonem pro catholicae unitatis dilectione dignitatibus et rebus suis privatos audivimus. Praecipimus ergo, si qua penes vos beati Petri et nostri obedientia est, ut locis suis bonisque restituantur. Si autem praesentibus litteris obedire contempnitis, nos ecclesiam vestram a divinis officiis interdicimus. Qui vero ab hujus erroris macula se resipuerint [57 1Kb] , confratris nostri Treverensis archiepiscopi seu supradicti abbatis consilio catholicae [Col. 0943C] unitati reconcilientur. Praefatum autem Guidonem noveritis apud nos diaconum ordinatum. Data Laterani XV Kal. Aprilis.«

17. Has litteras Guido deferens, Virdunum venit, apud Sanctum Vitonum aliquot diebus occulte se continuit, ratione nitens animos sibi cleri conciliare. Postquam id frustra esse et pertinaciam augeri sensit, quadam se mentis constantia armavit, reverentia Romanae sedis tutum se fore saltem apud clerum credidit, matutinis horis---die enim miliciam Richardi timebat---ecclesiam sanctae Dei genitricis intravit; collecto ibi toto clero in festo sancti Jacobi (Jul. 25), altari astans epistolam superposuit, et voce patria dixit: Si quis hic catholicus [Col. 0943D] est, ecce litteras domni apostolici accipiat, legat et obediat. Mox clerici, qui de eo reverso certi majorem in eum iram conceperant, tumultuarie in eum irruunt, altari inhaerentem et pignora sanctorum complexantem, eis eversis, usque ad medium chori per capillos abstrahunt, pugnis et calcibus in eum seviunt. At ille extorquens se manibus eorum, fugit in atrium Sanctae Mariae Magdalenae---venerabatur enim ab omnibus maxime pro consecratione sancti Leonis noni,---illis a tergo insequentibus [Col. 0944A] et incondite [58 1Kb] civitatem tanquam ad latronem clamore in eum excitantibus. Ibi quoque, ubi tutiorem se pro sanctitate loci crediderat, capitur, verberatur, ligatur, Richardo deductus praesentatur. A quo post convitia et minas ad castrum Grandisprati destinatur, artissimo specu immergitur, fame, nuditate, vinculis premitur, nullo amicorum ad consolationem ejus admisso, sed tantum his, qui atrocia nuntiarent, qui terrorem incuterent. A quibus omnia mala intentantibus oppressus, coactus et invitus Richardo et clero pro libitu eorum se satisfacturum promisit, fidem eis fecit, osculum dedit, ad horam communicavit, ita carcerem evasit. Mox suae libertati redditus, Albanensem episcopum Richardum adiit, omnia retulit, de coacta communione Richardi [Col. 0944B] absolvi petiit. His auditis, Richardus et clerus Virdunensis infremuerunt, et minaces nuntios alios atque subinde alios cum litteris ut reverteretur miserunt. Ille se manibus eorum jam merito non credens, et in omni loco nullam audientiam vel justiciam cum eis subterfugiens, ab eis conductum pro salute sui corporis quaesivit, eis pollicitantibus quos vellet conductores denominavit. Quibus non datis, totum hoc negotium infectum remansit, et praebendam [59 1Kb] et honorem Guidonis in Virdunensi ecclesia Richardus aliis dedit. Clerus in Guidonem criminosas litteras compilavit, quas ille validis argumentis irritas fecit. Apologeticum de se scripsit, in quo longa oratione hanc omnem tragoediam depinxit. Romana ecclesia Guidonem ut [Col. 0944C] sibi emeritum suscepit et coluit, Albanensemque episcopatum post mortem venerabilis Richardi ei delegavit. Sed ante consecrationem ipse, ut dicitur, obiit.

18. Anno dominicae incarnationis millesimo centesimo undecimo, Heinricus quartus rex, post vestigia perfidi patris incedens, cum investituras ecclesiarum violenter sibi vendicaret, et papa sub anathemate hoc ei interdiceret, Romam ivit specie quasi papae satisfacturus. Sed post tertium fidei sacramentum subito in ecclesia beati Petri, aliis hoc nefas fugientibus, ipse manu sua Paschalem papam cum cardinalibus cepit, suis pontificalibus exuit, loco immundo alios [60 1Kb] cardinales intrusit, [Col. 0944D] maceravit, ad libitum sui poenis et minis inflexit, illicita sacramenta et sacrilega privilegia, ut rex ex more investituras ecclesiarum teneret et per baculum et anulum daret neque pro aliquo eum commisso umquam papa excommunicaret, violenter ab eis per scriptum extorsit et per omne regnum omnibus suis misit ac transcribi et teneri jussit. Quod Richardus mox adeptus scriptum [61 1Kb] , ad Sanctum Vitonum detulit, accitis fratribus legit, et exprobrans: Ecce, inquit, ecce, quo tribulationes vestrae, [Col. 0945A] quo exilia vestra, quae per annos triginta plus minusve passi estis, devenerunt; ecce omnia in coenum devoluta sunt. Quid [62 1Kb] referam, quosdam comites ejus os suum in coelum elevasse, grandia de rege disputasse, eum regem pariter et summum sacerdotem---quod nec apud ullos hereticos dictum invenitur---praedicasse, ejus juris esse, ut praesules faciat vel deponat, dialecticasse? Fratrum conventus---nec etiam Laurentius venerabilis aderat---audiens, erubuit, ingemuit, et quia turris Romanae fidei cesserat, nullus eorum fuit qui aperiret os et ganniret; tantum intendebant, quem eventum tanta ruina inveniret. Interea qui erant principes in exercitu Domini Richardus Albanensis et Guido, post papa, tunc archiepiscopus Viennensis, aliaeque [Col. 0945B] similes columpnae Transalpinae ecclesiae contra hanc Caesaris iniquitatem simul collecti conclamaverunt, ad erigendam et fulciendam Romanae ecclesiae turrim ut viri fortitudinis se mutuo adhortati applicuerunt, violatores Romanae ecclesiae anathematizaverunt, data privilegia pravilegia rectius vocantes dampnaverunt, ipsum papam, qui violentiam passus dederat, in suam sententiam cogentes, ea dampnare et anathematizare compulerunt.

19. Ita inde regno atque inde ecclesia suas partes tota vi fulcientibus, cum Richardus et clerus Virdunensis regias partes plus justo defensarent, ecce tota tempestas eodem anno super abbatem Laurentium [Col. 0945C] et ejus ecclesiam incubuit, quia hi soli inter eos Romanae ecclesiae audebant obedire et eis non communicare. Istis Richardus et clerus Virdunensis post Guidonem elapsum omne scandalum intentantes, laicos devotionis causa ad eos venientes publice caedebant, et ne ultra venirent jubendo denuntiabant. Confratres autem clericos, si ob devotionem ab eis communicati fuissent, eorum fraternitatem [63 1Kb] negare cogebant, et communioni datae ab eis iterum suam superponebant. Hairico denique piae memoriae canonico, qui devotissimus eorum confrater pluribus eos donariis foverat, in extremis agenti, viaticum itemque sepulturam ab eis petenti, Richardus interminans mandavit, quia, si hoc fecisset, eum mortuum non alicubi nisi intra domum [Col. 0945D] suam ruderarie tumulari faceret. Idem aliis clericis hoc faciebant, monachos ab illis communicandis domibus seratis arcebant, a sepeliendis cum injuria repellebant.

20. Interea festivitas Sancti Vitoni venerat (Nov. 9), in qua ad primas vesperas et missam collecta cleri ex more pulsatis signis convenire solet. In hac quoniam deprehenderant [64 1Kb] ante suum adventum monachos suam collectam explere, ne collectis [Col. 0946A] [65 1Kb] eorum interessent, eis vespertinam horam cantantibus improvisi supervenerunt, cum necdum signa pulsata, necdum certa esset hora, ostiolum chori, quia necdum exspectabantur, clausum offenderunt, indignati pulsaverunt, tumultuarie clamaverunt. Nec sic tamen aperiebatur, ne, quod intendebant, se immiscendo turbarent fratrum collectam. Tandem a suis reserato ostio, quidam eorum unum de fratribus conversum, qui ne eis aperiretur obstiterat, impellunt, distrahunt, barbam et capillos ei vellicant, corpus contundunt, monachis aspicientibus, dolentibus, subvenire non audentibus. Inde non celebratis vesperis redeunt, unum scolarem sanguine infectum Richardo statuunt, a converso praedicto astruentes hoc ei factum; illum ad vindictam [Col. 0946B] pro sua et ipsorum ira mox accensum secum adducunt, tota civitate commota et confluente ad idem spectaculum. Illa vespera et die altero, in medio claustri, fratrum ordine expulso, Richardus cum suis concionabatur contra venerabilem Laurentium. Et multis dictis et auditis, divinum officium abusivo ordine ei interdixit, et in fine imposuit pro crimine, quod imperatori et sibi esset rebellis nec servaret fidem, sed insuper sperneret communionem eorum; ideo dignum esse, ut omnia temporalia, quae de imperatore et post eum de se tenebat, reus utriusque, amitteret. Ita rebus et potestate abbatiae intus et extra violenter eum privavit, claves aerarii et librarii rusticis ecclesiae, custodiam vero claustri clericis commisit. Insuper [Col. 0946C] mercatum et vias episcopii publicas Laurentio et suis interdixit, adeo ut quidam in illis deprehensi injuriis sint submissi. Tantae violentiae venerabilis abbas cessit, locum ad tempus mutavit, quosdam sibi commissorum secum duxit, reliquis ut sequerentur mandavit. Qui non segniter jussum exsecuti, cotidiana [66 1Kb] fuga dilabebantur custodiam clericorum frustrati. Clerici residuos eorum, quia [67 1Kb] tantum juvenes remanserant, ut sibi communicarent, omnimodis agebant. Et allata Trevirorum archiepiscopi epistola ad eos clericalis communionis commonitoria, et abbate Sancti Hucberti Roberto multisque aliis ad hanc pacem impellentibus, eos in suam communionem transire fecerunt. Laurentius [Col. 0946D] factum audivit, doluit, litteris missis, ut spreta illa communione omnes ad se [68 1Kb] egrederentur, imperavit. Nocte insequenti, quidam Hugo fervidae et dignae indolis, cui reliqui pene innitebantur, qui etiam de secunda fuga jam ante retractus et vinctus fuerat, tertia fuga dilapsus, cum socio quodam Riczone evasit. Destituti alii qui remanserant, versantes consilium effugiendi, die altero praelata cruce cum processione monasterio exeunt, et per [Col. 0947A] mediam urbem transeunt, ad Pauli-crucem [(90) 1Kb] suam cellam evadunt, tota urbe post eos lamentante et dampnationem Richardi detestante, ipso quoque Richardo graviter dolente. Nam traditur, quia a quibusdam clericorum vel monachorum etiam nolens impellebatur in eos, inter quos maxime notatur Theodericus primicerius. De quo quid memorem, qualiter, clericis fugatis, domibus eorum effractis [69 1Kb] , primiceriatum invaserit, ut illum canonica censura bis amiserit et caesarea violentia reinvaserit, quomodo avunculo suo episcopo Theoderico in extremis agenti, ne catholicae unitati reconciliaretur, coram Herimanno [70 1Kb] Metensium episcopo interdixerit, qualia caesari inde scripserit?

21. Laurentius abbas fratres dispersos colligens, [Col. 0947B] oportunis cellis seniores collocavit, juniores vero Burgundiam misit, ubi a venerando abbate Divionensis ecclesiae Gerentone affectuosius quam dici possit propter fraternitatem prius initam sunt recepti et per triennium, quo Richardus supervixit, sunt ibidem commorati. Ipsa ecclesia se in omnibus per eos profecisse testatur et laetatur [(91) 1Kb] .

22. Tanta [71 1Kb] commotio sub Richardo in Virdunensi ecclesia surrexerat; sed nec minor ipsi territorio inerat. Causa bellorum ab initio principatus ejus talis erat. Homines ejus de castro Deusluwart [72 1Kb] [(92) 1Kb] civem Metensem ceperant. Quem dum vinctum tenerent, indignati Metenses ipsum castrum obsederant et captum diruerant. Quod postquam Richardus [Col. 0947C] reaedificavit, comitem urbis Raynaldum, filium Theoderici, quod castro episcopii non succurrisset ab hoste muneratus, in jus vocavit. Qui cum ad audientiam non venisset, Richardus, collecto nobilium conventu, ei comitatum urbis adjudicavit. Guillermo [73 1Kb] Luceburgensium [74 1Kb] comiti, quia fortior aliis videbatur, eum tradidit. Cui etiam in pretio bellici stipendii pro ducentis libris Mosacum et Sathanacum [75 1Kb] oppigneravit [76 1Kb] , parvipendens excommunicationem a praesule [77 1Kb] Richero super illis prolatam [(93) 1Kb] . Ita [78 1Kb] sub eo Virdunensis ecclesia Mosacum et Sathanacum usque nunc amisit. Subinde Raynaldo comitatum urbis sibi armis defensante et Guillermo cum ope Richardi sibi vendicante, caedibus, incendiis, rapinis omnia miscebantur, [Col. 0948A] Raynaldus tamen gravius solus a duobus urgebatur. Primo impetu belli amisit vicum Sancti Michaelis [(94) 1Kb] et castrum incensum [79 1Kb] et eversum. Deinde cotidiano armorum impulsu totus ejus patrius comitatus sedit in ruina praeter castella et rara loca natura et arte virisque munita. Ad haec quoque expugnanda imperatorem Richardus evocavit. Qui, moto exercitu, Raynaldum intra Barrum obsedit, et castro diruto eum captum abduxit [(95) 1Kb] . Demum intervenientibus pro eo de toto regno nobilissimis consanguineis, custodia solvit cum omnibus suis, ut sibi cognatum ad propria remisit, tantummodo hominium sibi ab eo suscepit. Richardus autem videns omnia contraria, Romanam ecclesiam infensam, caesarem parum fidum, quippe qui [Col. 0948B] gravissimum sibi hostem carcere solvisset, ipsum Raynaldum contra se nova moliri, se [80 1Kb] jam per septem annos sine benedictione episcopali et sub anathemate apostolicae sedis degere, animo excidit, versabatque consilium, ut se eriperet tot malis. Et collecta multa pecunia, Jerosolimitanum iter vovit, et imprimis Laurentium abbatem in pleno nobilium conventu ad apostolicam audientiam tanquam in se reum invitavit, invitationemque ejus, quod ab eo exspoliatus [81 1Kb] sumptum eundi non haberet, renuenti, necessaria itineris ei repromisit, quae tamen ituro mox omnia denegavit. Ipse autem subinde a Laurentio, ut legato et monacho suo vice sua responderet, ante apostolicum invitatus, cum ingenti [Col. 0948C] pompa, comitatus Hugonem Trecanensium comitem, tunc in Jerosolimam movit. Italiam veniens, Tyberiam [(96) 1Kb] quo [82 1Kb] papam esse audierat, ut ab eo veniam peteret, divertit, et cunctis sociis ad eum de more peregrinorum admissis, ipse solus in medio lutulentae plateae, ante conspectum apostolici per fenestras [83 1Kb] solarii aspicientis, stratus in terram pronus [84 1Kb] corruit, flebiliter exclamavit: Miserere mei, miserere mei, pie pater! dixit. Paschalis jam de via ejus per Guidonem archidiaconum [85 1Kb] et Rodulfum monachum, Laurentii abbatis nuntium, certus, tamen ita videns eum, indoluit, et flexus ad pietatem dixit: Gratia tui cras Romam revertar; veni mecum, et in Romana cardinalium curia faciam in te misericordiam Domini ex consilio eorum.---Reddo, [Col. 0949A] ait, tibi baculum pontificii, tu tantum hic absolve me, neque compellas [86 1Kb] Romam ire, quia omnino non possum hunc comitatum meum in Jerosolimam dimittere. Quid plura? Ubi abnuit papa nisi Romae eum absolvere, ille a facie ejus dolens discessit, cum suis ivit, languore quem jam inciderat ingravescente lectica vectitari coepit: cum ecce ita eunti Richardus Albanensis obviavit, et ammirans: Quisnam es tu? inquit. At ille cum suspiriis: Ego sum, ait, miser et exsul Richardus Virdunensis. Audiens ille, obstupuit, et: Quidnam cum domino papa egisti? dixit: Heu! heu! nihil, inquit; nullam enim misericordiam inveni, et ecce morior in peccatis meis, nisi cito succurreris. Et narratis quae facta sunt: Succurram tibi ut potero, dixit: exspecta [87 1Kb] me hic, [Col. 0949B] ut postquam locutus fuero pro te papae et Romanis, impetratam reconciliationem deferam tibi. Dixit, et illo gratias agente, pertransivit, Romam acceleravit; veniam illi impetratam deferens, iter ad eum velox retrorsit: cum ecce peregrini ei occurrunt [88 1Kb] nuntiantes Richardum jam mortuum jamque sepultum. Obierat autem apud Cassinum montem anno septimo quo Virdunensis ecclesiae erat electus, necdum tamen consecratus episcopus; et vacavit episcopatus annis tribus [89 1Kb] semis [* 1Kb] .

23. Illis diebus abbas Laurentius ad sua, unde expulsus erat, rediit, suos revocavit, thesaurum, quem ecclesiae suae subtractum invenit, ut sibi redderetur per archiepiscopum effecit. Clerus quoque [Col. 0949C] certus de morte Richardi, absolvi se ab eodem metropolitano expetivit. Guillermus quoque comes cum Raynaldo in pace convenit [(97) 1Kb] , reddito ei comitatu urbis, nolentibus tamen ipsis urbanis. Unde ipsi duo ad expugnandum Virdunum conduxere validas copias pugnatorum. Sed burgenses primo indutias petierunt, eisque datis, cum hostes recederent, eis incurrunt, et grave [90 1Kb] utrisque a partibus bellum commissum; inde Raynaldus saucius reportatur.

24. (An. 1117.) Interea quidam Heinricus, litteris et mundana sapientia praeditus et Guintoniensis [91 1Kb] [(98) 1Kb] Angliae archidiaconus, qui inde venerat cum filia regis Anglorum Mathilde, quam duxerat rex Romanorum, in obsequiis ejus positus, per eam ab [Col. 0949D] ipso rege donum episcopatus Virdunensium accepit; et praemissis Virdunum legatis, donis et promissis [Col. 0950A] animos habitatorum urbis post se inclinavit, ita ut ipse legatos subsecutus cum honore susceptus sit ab eis. Cui cum mox communicassent, Laurentius abbas cum suis ab eorum communione refugit. Bruno quoque metropolitanus electionem ejus improbavit; Guido etiam Viennensis, legatus apostolicae sedis, eum excommunicavit. Ipse demum Heinricus, a venerabili Laurentio post annum consultus ut se redderet in manum apostolici, iter ad Romam movit; a caesarianis in via captus et elapsus, Mediolanum usque pervenit; Johanni Cremensi, qui cardinalis presbyter erat, ibi invento, quonam iret aperivit. Johannes in ipso itinere caesarianos versari dicens, eum vice papae suscepit, absolvit, in episcopum consecrari fecit, ad suos remisit. Eum [Col. 0950B] revertentem jam praevenerant legati regis, ut sibi mitteretur, Virdunensibus mandantis. Veniens clausas urbis portas et animos eorum infensos invenit, ad Hadonis-castrum [(99) 1Kb] secessit; inde arma intentabat et minabatur urbi. Quamobrem urbs et clerus ad deponendum eum consurrexit, ad archiepiscopos apostolicae sedis legatos, ad ipsum quoque papam accusans eum malae intrusionis.

25. Interea, defuncto papa Paschali (an. 1118), Romanorum ecclesia Johannem Gaitanum apocrisarium in papam statuit et Gelasium cognominavit; cum rex Romam accelerans, omnibus eis jam esset timori; a cujus etiam facie fuga sunt dilapsi. At rex veniens electum eorum improbavit, et Mauritium Burdinum, Bracarensem Hispaniae quondam episcopum, [Col. 0950C] tunc depositum, Romanae cathedrae intrusit. Cujus violentiam Gelasius in Gallias aufugit et post annum Cluniaci obiit (an. 1119, Jan.), Guidone Viennensi, qui Calixtus secundus, substituto a Romanis. Qui partes ecclesiasticas corroborans sinodum Remis celebravit (Oct.), ubi inter plurima, ne investiturae ecclesiarum per baculum et anulum a laicis fierent, sub anathemate interdixit, et sanctae memoriae Fredericum, quem Deus tot signis clarificavit, in episcopum Leodiensem consecravit. In ea sinodo Heinricus per cardinales sibi conciliatos contra suorum accusationem praevaluit, et confirmationem episcopii [92 1Kb] accepit: rediens tamen non est receptus a suis, nisi ab abbate Laurentio, [Col. 0950D] qui, et ipse non ei favens, commendatorias pro eo litteras papae susceperat. Tunc Heinricus causam [Col. 0951A] suam Raynaldo comiti, qui et ipse a Virdunensibus non recipiebatur, communicans, eum in suos accendit. Ambo cum magnis copiis Virdunum accedunt, et resistentibus civibus pugna valide commissa, introgressi, ignem immittunt, quo ecclesiae Salvatoris Sanctique Petri [(100) 1Kb] Sanctique Agerici combustae sunt cum maxima circumadjacente urbis parte. Caedis et praedae neque modus neque numerus fuit. Die altera urbs reddita et confirmata est in manu Raynaldi, et Heinricus sedit in cathedra [93 1Kb] episcopii, et in tanto tumultu capta urbe, a clero coacto, non canente sed lamentante: Sustinuimus pacem et non venit, Domine; quaesivimus bona, et ecce turbatio (Jer. XIV, 19), receptus, mox ad missarum sollempnia accedit, adhuc fumante [Col. 0951B] holocausto, et sub tam recenti vulnere urbis et suarum ovium ruinis, ductu et causa sui perpetratis. Sequenti luce cives male de Raynaldo confisi, ad ecclesiam sanctae Dei Genitricis tanquam ad asylum misericordiae confugiunt. Ubi ab illo obsessi, capti et rebus sunt exspoliati.

26. Anno dominicae incarnationis 1122 Calixtus papa, missis ad imperatorem---erat enim sibi genere proximus---cardinalibus, sedavit illam maximam discordiam, quae a tempore Gregorii VII regnum et ecclesiam turbaverat, investituras ecclesiarum et regalia beati Petri caesare exfestucante et reconciliationem suscipiente; et ita regnum et ecclesia ab ipsa peste requievit. Eodem anno, quia [Col. 0951C] Virdunenses secretis nuntiis ad aures imperatoris deploraverant, quanta mala passi [94 1Kb] pro eo essent, Heinrico de Grandi-prato imperator comitatum urbis commiserat, ut gratia sui civibus subveniret, mandaverat. Ille civibus loquutus et quid faceret docens et doctus, cum equitatu matutinis horis Virdunum accedit, et adulterinis clavibus intromittitur. In tali tumultu discurrentibus militibus, episcopus sompno excutitur, et re agnita, se turpi fuga nudus pene proripiens, Mosam enatat et ad Raynaldum cursitat; qui, civium et Heinrici comitis cognito pridem molimine, ad sua conservanda recesserat, custodia urbis episcopo commissa. Raynaldus, tristibus auditis, mox contraxit hosticum, accedit Virdunum, et convolantibus ad [Col. 0951D] arma Heinrico et civibus, pugnat et vincit, non tamen urbem recipere potuit. At comes Heinricus, ne viribus esset inferior, quosque fortissimos a Flandria et alias stipendio contrahit, et hostem [Col. 0952A] duo latera urbis iterum assilientem fortissime repellit, plures ex eo capit. Comitatum ejus ubique superior infestat, caedibus, flammis et praedis vexat, eum publico certamine secus Oscaram [(1) 1Kb] villam superat. Raynaldus ad artes se conferens, in castrum Clari-montis stipendiarios milites collocat, qui cotidiano incursu hostem infestent. Heinricus, ut artem hostis arte deluderet, suos stipendiarios instruit et monet, ut illos de Claro-monte ad congressionem eliciant diuque fatigent. Ipse subito superveniens, hostes jam lassos cum manu valida fortiter invadit, in castrum compellit, subsecutus ignem immittit, et omnes illos cum castro redditos turpissime ut latrones per gulam captos abducit. Raynaldus, jam dampnatis armis, de pace [Col. 0952B] meditatur, et mediante Frederico Tullensi comite, apud Kaladiam [(2) 1Kb] ipse et Heinricus de pace tractant. Heinricus comitatum urbis ei tradidit, illo paciscente, quod fautores ejus cives non sit laesurus, et permittente ei quos ceperat exspoliare. Ita civitas sub Raynaldo comite et Heinrico pontifice demum requiescit. Ipse pontifex Raynaldo dedit Dunum castrum et quatuor villas episcopii, id est Rouretum [(3) 1Kb] et Malaudimontem [(4) 1Kb] et Montem Sanctae Luciae [(5) 1Kb] et rusticos [95 1Kb] de Arnuncort et de Domno-Remigio [96 1Kb] [(6) 1Kb] , pro pignore triginta librarum. Petro vero de Mirvalt [(7) 1Kb] dedit quicquid habebat ad Ronnei-villam [(8) 1Kb] et ad utramque [97 1Kb] Asenniam [(9) 1Kb] , exceptis quatuor familiis, [Col. 0952C] pro adjutorio sibi impenso. Ipse deinceps securum se existimans, bellis suis itemque regni et ecclesiae consopitis, voluptate resolvitur contra decus episcopi. Proinde suscitavit contra eum Deus animos vulgi seditionibus multis ei incurrentis, cleri quoque, missis legatis usque ad aures papae [98 1Kb] , eum accusantis de incontinentia ac simonia, de dilapidatione rerum ecclesiae. Praeponderabat causa venerabilis Laurentii, qui ad aures Lotharii dignissimi caesaris et legatorum apostolicae sedis ipsiusque apostolici querimoniam adversus eum agebat, quod quaedam suae ecclesiae sub tempore discordiae inter regnum et ecclesiam a praedecessoribus ejus sublata sibi, multotiens conventus, non restitueret. Heinricus obstinato animo, ad audientiam [Col. 0952D] evocatus Calixti papae, non venit, neque ablata Laurentio, ut jubebatur, restituit.

27. Calixto defuncto (an. 1124) Honorius successit; apud quem clerus accusationem et Laurentius [Col. 0953A] proclamationem suam iteravit. Honorius eum missis litteris evocat, et ut ablata restituat abbati, mandat [(10) 1Kb] , suspendens interim eum a divino officio. Ille suspensus quidem extitit, sed neutrum mandatum iterum complevit. Papa eum secundo jam gravius evocante, ille sibi timuit; fultus muneribus et excusatoribus, Romam venit; cardinales sibi concilians, ante papam in jus stetit. In quem cum accusatores praesentes capitula criminalia etiam scripto protulissent, excusatores episcopi, ut eos repollerent quasi indignos audientia, impingebant eis quaedam crimina. Cumque utraeque partes in contumeliosa verba prorumperent et lis in infinitum protenderetur, Honorius a venerabili Laurentio, qui et ipse praesens aderat, requisivit: [Col. 0953B] Tu, pater, quid dicis de his criminibus episcopo illatis? Et ille: Domine, ait, ego non vidi, sed populus clamat. Rapuit papa verbum ex ore ejus, et quia, faventibus episcopo cardinalibus et lite nichil certi sinente, nullam poterat determinare sententiam, causam ipsam discutiendam Matheo Albanensi episcopo, legato suo in Galliis posito, mandavit [(11) 1Kb] . Matheus episcopum et accusatores Cathalaunum ad sui praesentiam evocavit [(12) 1Kb] , ubi tam ipse quam episcopus et accusatores, Remensem multosque alios episcopos abbatesque et sapientes et religiosos viros ad suffragia suae causae asciverunt. Heinricus primo capit consilium a Bernardo, sanctae memoriae abbate Clarevallensi, [Col. 0953C] cujus consiliis regna et ecclesiae Galliarum hodieque innituntur. Ille consulit, gravissimum esse invitis praeesse violenter, ideoque, priusquam ignominiosa in eum accusatio ad publicam tantorum virorum [99 1Kb] audientiam veniat, solus omnibus cedat, episcopatui abrenuntiet, ne publicam contumeliam incurreret. Credidit se ille consilio ejus, et eo prolocutore astans consilio [100 1Kb] dicit, quoniam clerus et populus suis communibus odiis ei insurrexissent, et maxime hi quos exaltasset et ecclesiasticis honoribus accumulasset in opprobrium ejus et depositionem conspirassent, se nolle eis invitis praeesse; sed ne amplius ecclesiae scandalo esset, longos contentionis funes jam se solvere [(13) 1Kb] . Inde baculum reddit et abrenuntiat episcopatui, ac [Col. 0953D] recedit anno 13 ex quo illum susceperat de manu caesaris. Qui ne tristis abiret, praedictus abbas satis curialem pro eo a majoribus concilii collationem decem marcarum exegit, quibus ei vadimonia [Col. 0954A] ejus in eadem urbe redemit. Extant multae litterae tam papae quam Virdunensis ecclesiae super ejus accusatione vel depositione.

28. Virdunensis ecclesia ab ipso concilio commonefacta, ut praeteritis malis instructa, personam religione fultam praeficeret, sibi Ursionem abbatem Sancti Dyonisii Remensis in episcopum elegit. Qui Virdunum ductus, pontificalia negotia et terrae juridicia etsi maxime vellet curare, nec poterat, nec noverat; sed apud Sanctum Vitonum se continens, secretam, ut consueverat, vitam agebat. Ejus lenitudo mox tyrannis facta est despectui et episcopio pluribus fuit incommodis. Ierat siquidem ad curiam regis gratia suae confirmationis, et ecce Raynaldus comes, dominium sibi urbis meditatus, inopinate [Col. 0954B] Virdunum venit, magnas copias militantium, latomorum, fossorum et diversi generis artificum, secum eo cum non modico apparatu adduxit, pomerium pontificalis domus succidit et extirpavit, et quia locus ille aptissimus erat, ibi turrim sumptuosissimam, firmissimam et amplissimam extruxit, in ea praesidio fidelissimos sibi collocavit, per eam toti urbi totique episcopio imperare coepit [(14) 1Kb] . Quid referam domos clericorum fractas resque distractas, ipsum clerum fugatum ac perturbatum, populum in his omnibus nec mutire ausum? Ipsum episcopum redeuntem a curia idem hostis insidiis circumvenit, comitantes eum eo clericos et clientes cepit. Episcopus fuga lapsus, Virdunum quasi perdidisset, [Col. 0954C] non rediit, ne videret quod non poterat audire, quod non valebat ullo pacto cohibere. Proinde ipsa ecclesia a divino officio se ipsam suspenderat. Ita populus libertatem, clerus pontificem, ecclesia divini psallentii vocem insimul amiserant, et tota Virdunensium gloria videbatur esse translata: cum ecce beata Dei genitrix rebus suorum desperatis evidentissime alluxit, ecclesiamque suam, cujus per praedictam turbulentorum annorum tempestatem tecta erant diruta, cujus testudo foetebat luto plena et imbribus pervia, cujus oratorium incultum, altaria stabant neglecta et luminaria extincta, splendore coelestium miraculorum irradiavit, serenavit, clarificavit et in cunctis celebrem reddidit. Ipsa miracula, quanta inclaruerint, ordo quidem hic inserere [Col. 0954D] postulat, sed parvum nostri ingenium non sustinet has grandes laudum materias, praecipue cum venerabilis decanus Guillermus, vir limatioris ingenii et sapientiae, ea digniori stilo, ut audivi, descripserit [Col. 0955A] [(15) 1Kb] . Sed quoniam tanti meriti non sumus, ut pro merito Dei genitricem in suis miraculis laudemus, saltim eum, qui de bono thesauro cordis praeconia miraculorum ejus [1 1Kb] laudans extulit, parum laudabimus; est enim vir multa laude non tantum in hoc sed etiam in aliis dignus. Nec enim parva laus est inter bonos esse meliorem. Quis, non solummodo suorum sed etiam aliorum, eo est studiosior in divinam paginam legendo, in optimos de quibuscumque locis libros exquirendo, in eos transcribendo? Jam illam nominabilem bibliothecam Ptolomei Philadelfii vel Eusebii Pamphili sibi congerere videtur, dampnans avaritiam, quae clerum nostri temporis occupavit. Quis suorum est eo devotior in Dei servitium die ac nocte frequentando? Quis eo ferventior [Col. 0955B] in hospitalitatem exhibendo? Domus ejus videtur esse hodie publicum xenodochium servorum Dei. Ex fructu cognoscitur arbor et ex studiis suis homo, et de isto pro talibus dicimus: Vere bonus homo, vere bona arbor; nam et radix ejus et terra de qua pululavit bona apparuit ipso experimento. Pater enim ejus Gyezelo fertili devotione obtulit nostro coenobio quicquid habebat apud Baroniscurtem [(16) 1Kb] in campis, in silvis, in molendino et pratis. Corpus quoque et animam suam superaddicere et monachum profiteri in eodem coenobio deliberat; sed abbas Laurentius, vir sine avaritia, pium ejus votum pio consilio a se ad Gorziense coenobium sancti Gorgonii divertit, ut, quia idem Gyezelo advocatus illius [Col. 0955C] ecclesiae fuerat, ei se ipsum impenderet, cui dum seculo deserviret, obnoxius in quibusdam fuisset. Mater quoque ejusdem decani Helluildis [2 1Kb] super haec omnia dona meriti argenteum calicem insignem beato Vitono dedit.

29. Anno dominicae incarnationis 1131 gloriosus imperator Lotharius, qui post Heinricum regnavit, Leodii in media quadragesima (Mart.) maximum nobilium conventum pro disponendis regni et ecclesiae negociis celebravit; ubi et Romanorum papa Innocentius II, quem Petrus Leo ei subintronizatus Roma exturbaverat, occurrit, suffragiumque imploravit et meruit. Eo et Ursio Virdunensis electus advenit, et quia poenitebat eum suscepti pontificatus, et Virdunenses ipsius electionis, ad aures ipsius augusti [Col. 0955D] et apostolici causam suae impossibilitatis ipse peroravit, se expostulavit [3 1Kb] episcopalia reddidit. At hi qui capita Virdunensis ecclesiae et populi ibi reperti sunt, mox ab imperatore jussi, ut de tanto conventu quem meliorem nossent eligerent et praesentarent sibi. Illi, versato diu consilio, domnum Alberonem, ecclesiae suae archidiaconum, filium Arnulfi [Col. 0956A] comitis Chisneiensium, in praesulem elegerunt, Electionem ejus curia laudavit, principum qui noverant coetus acclamavit, imperatoria majestas confirmavit, datis ei per sceptrum temporalibus episcopii. Apostolicus et ipse approbavit, utque omnia canonice procederent, electam personam ad Virdunensem ecclesiam mox remisit; ut cum ipsius ecclesiae et potissimum venerabilis abbatis Laurentii assensu et testimonio sibi Parisius occurreret, imperavit, ut sic eidem ibi, visa suorum publica electione, confirmaret spiritualia pontifici. Virdunensis civitas et ecclesia, audito nomine electi sui, exultavit, spem [4 1Kb] recuperandae per eum libertatis jam quodam praesagio concepit, venientem cum gaudio suscepit, eum cum testimonio publici assensus ad [Col. 0956B] papam Parisius Franciae transmisit. A quo in sancto paschali sabbato (Apr. 18) in presbyterum, die autem festo (Apr. 19) in episcopum est consecratus, et mox cum honore et gratia apostolicae sedis est dimissus. Redeunti fere octo comitantes sub specie [5 1Kb] peregrinorum se in itinere adjunxerunt; quorum qui major erat quod esset [6 1Kb] gener imperatoris et dux Bavariae, unus ex his qui circa episcopum erant ex vultu sed dubie recognovit, et episcopo secrete nuntiavit. Idem Heinricus ab episcopo requisitus, secrete quia ipse esset patefecit, se sub specie peregrinorum loca sanctorum et ritus populorum ac tyrannorum invisisse ac nunc inde redire, retulit, et inde conductui ipsius praesulis se usque Treverim, [Col. 0956C] quo tunc imperator erat, commisit. Episcopus eum, rebus silentio suppressis, secum Virdunum duxit, et post celebratam sui a cunctis susceptionem eum usque Treverim comitatus, imperatori laetissimo et gratias agenti incolumem assignavit. Ipse quoque dux episcopo vicem beneficii reddidit, singulis clientibus eum comitatis singulos enses, quos meliores a principibus regiis exegerat, praebuit. Petrum clericum ejus, cujus contubernio plurimum usus fuerat, ad se venire Bawariam rogavit, venienti quaedam ecclesiastica insignia contradidit.

30. [7 1Kb] Interea qui continebantur praesidio Virdunicae turris, erant in laqueum magnum et diabolicum [8 1Kb] malum toti urbi. Longum est referre, praetereuntia vehicula, redas et omnia onera victualia [Col. 0956D] vulgi, cleri, adventantium vel redeuntium mercimoniorum, quotiens illi disturbaverint, quotiens turri intraxerint, pro libitu alia sibi vendicaverint, alia redimi fecerint, adeo ut publicus patriae commeatus, qui per mediam urbem tendebatur alias, tunc sit distortus, et emporio nostro antea celebri hodieque perseveret inde inflictum dispendium. Praetereuntes [Col. 0957A] et etiam peregrini beatae Dei genitricis, eo ad suffragium ejus propter audita miracula undique confluentes, ab illis desuper saxis et sagittis appetebantur. Proinde agebat domnus episcopus apud comitem Raynaldum, ut illam turrim removeret, vel, quia nec in hoc acquiescebat, a tantis illicitis compesceret. Quid narrem, quotiens eum super hoc convenerit monuerit et rogaverit, quanta promissa, quanta pacta proposuerit, quomodo intra ecclesiam sanctae Dei genitricis eum adjuraverit? omnibus sanctorum feretris de tota urbe coram allatis, omnibus monachis et clericis et omnibus populis ante eum prostratis, apud Delluardum [(17) 1Kb] castrum in praesentia domni Mathei, Albanensis episcopi et Romanae sedis legati, et multorum praesulum [Col. 0957B] atque nobilium ad pedes ipsius comitis se ipsum prostravit, cum ille semper pertinax repugnaret et omnia petita negaret. Episcopus, quia cor ejus in omnibus clausum invenit, ad divina praesidia se contulit, Christo et ejus genitrici totam causam commisit; et res in omnibus prospere cessit. Siquidem comes securus et nichil ausuros burgenses, quia revera desperaverant, extimans, custodiam turris commiserat paucis, quorum etiam aliqui erant extranei ac ideo minimae fidei. Horum unus a primicerio ecclesiae Alberto, inde ab episcopo secrete conventus, et quibusdam pactis illectus, tradendam eis turrim repromisit statuto die, id est sancti penthecostes (An. 1134, Jun. 3); et apertis signis datis, [Col. 0957C] ipso [9 1Kb] sancto die post prandium socios extra turrim ad ectetas [(18) 1Kb] antemurales evocavit, lusu aleae ibidem eos diu tenuit, eis demum maxime ludo intendentibus, ipse sub irata facie, quasi ludus non bene sibi ab eis duceretur, surrexit, ab eis in turrim se proripuit, et eis exclusis et pro ludo ducentibus---nec enim suspicio erat---ostium turris firmissimo obice firmavit, et per summum turris signum proditionis episcopo designatum protulit, id est lineum amictum capitis circumtulit. Episcopus videns---exspectans enim aspiciebat---, irruente in se spiritu Domini, accensis animis totus exiliit, et animam et corpus pro libertate patriae et ovium suarum dare paratus, signum belli ab ecclesia insonare fecit, et cum clericis ac omnibus urbanis, quos [Col. 0957D] ante horam negocio celato in arma paratos esse jusserat, accurrit, sanctuariis simul delatis. Tota virtute turris ab eis assilitur, custodes exclusi lapidibus, armis et omni genere nocendi ab omnibus impetuntur; fortiter resistentes, igne immisso in turris [Col. 0958A] materialibus, victi demum cedunt et episcopo se reddunt. Turrim captam cum suis episcopus intrat, et victricia pignera virginum Virginis [10 1Kb] in summo ejus pro triumpho exaltantur, et summo jubilorum praeconio concelebrantur etiam a peregrinis, quorum multitudinem miracula tunc eo frequenter evenientia catervatim undequessecus attrahebant. Nam ipsis diebus coelestium signorum splendor solito celebrior inclaruerat, ipsam victoriam et turris ruinam, etiam vulgo interprete, pueris vaticinantibus, praesagiens. Fama rei mox totam patriam replevit et Raynaldi animum plus quam credi possit consternavit, eo magis quod suos custodes in suae turris ergastulo custodiebantur immersi. Secunda die penthecostes (Jun. 4) ante Virdunum advolat, [Col. 0958B] ad congressiones provocat; sed episcopus suos, ne in arma furiis accensi hostis involent, revocat et intra muros continet. Hostis ut urbem tribus lateribus infestaret, tribus castellis praesidia imponit, id est ipse apud Amblivium [(19) 1Kb] , filius ejus Hugo apud Eventronis villam [11 1Kb] [(20) 1Kb] , Helias primarius ejus apud Rosetum [(21) 1Kb] , collectis armatorum copiis, praesident, continuis excursibus urbem infestant, episcopium vastant, de villis redemptionem exacervant. Episcopus armatorum copias necessario conducit, libertatem suorum vendicat, armis Heliae apud Rosetum, qui gravius urbi ingruebat, subito insurgit, ignem castro immittit, ipsum hostem cum tota pube suorum capit, abducit, ergastulo Virdunicae [Col. 0958C] turris, quam ipse faciendam mensus fuerat, intrudit, impellentibus eum cunctis. Raynaldus [12 1Kb] par pari referre nitens, Mosellanum ducem Simonem, multos comites et barones conducit, cum his in Amblivio egressus Virdunum intendit: cum ecce procul visa est eis summitas templi gloriosae Virginis, divino respectu animus in eis excidit, inhorruit; aliis ac subinde aliis captatis consiliis, palam dux et alii principes compellant, ne Christo et ejus genitrici bellum inferant; in aliis bellis socias vires promittunt, in isto non audere se proclamant. Ita rebus infectis iter ad sua retorquent, et Raynaldus, adhuc spirans minarum, alios exercitus colligebat. Praeterea ab initio captae Virdunicae turris Raynaldus exquirebat per Alberonem metropolitanum ab [Col. 0958D] episcopo, ut suam turrim sibi redderet. Quod quia ille recusaverat, iterum per fratrem suum Stephanum Metensium praesulem mille promissis et pactis expetebat ab eo, ut eam ab episcopali dono sibi [13 1Kb] tenendam concederet, et quia id quoque negaverat, [Col. 0959A] per multos mediatores orabat, ut saltem Chisneiensi comiti Alberto ex episcopali dono eam annueret, qui, quoniam fratre episcopi Ottone comite natus et gener erat ejusdem Raynaldi, fidus utrisque haberetur. Insuper magna pars cleri et populi idem episcopo suggerebant, urgebant et omnimodis instabant propter gravem sibi tumultum et timorem pejorum. Verum dignissimus pontifex reputans et in animo, quia ipsa turris redditu tyrannis fieri in posterum ad destructionem omni urbi et ecclesiae, omnium peticioni abnuit, contestans se malle mori vel longa terrarum fuga exulari, quam tantum hostem et scandalum reimmittere libertati ovium suarum; sed licet illae oves malo timore suscipere vellent lupum venientem ad se in vestimento ovium, [Col. 0959B] se tamen certaturum, ut ab eis auferret hostem immanissimum. Inde ipsam turrim evertit [14 1Kb] , refugientibus hoc clero et populo prae terrore gravissimi hostis, et inde urbem muro cingere coepit, ratus id quod erat, quia diruta turri jam cessaret hostis, sublato fructu et causa pugnandi.

31. At Raynaldus, eversa turri, hominibus suis captis, insuper causam belli ejus detestantibus et refugientibus primatibus et amicis, aeger anxiebatur, iraque et dolore extra se rapiebatur: cum ecce subito fortissimum languorem incurrit, se divinitus percussum extimuit; infectis minis pacem meditans, fratrem suum Stephanum episcopum ad colloquium Alberonis episcopi, ut pro pace tractanda [Col. 0959C] treugas peteret, direxit. Ille veniens, mandata perfecit, et deinde inter fratrem suum et episcopum nostrum factus est mediator firmissimae pacis [(22) 1Kb] . Ita per industriam dignissimi Alberonis pontificis ablatus est gravissimus hostis a cervicibus nostris, et urbs nostra pacem, ecclesia divini psallentii vocem, utraeque autem plenissimam libertatem receperunt, quam amiserant per triennium regnantibus malis. Post haec episcopus cum valida manu ad Amblivium castellum, quod episcopio nimis infestum fuerat et adhuc quidam maligni contra eum retinebant, accedit. Cumque in itinere paululum gustans remoratur, praecurrentes pedites idem castellum aggressi irrumpunt, invadunt et incendunt, et militantibus cum episcopo mox ad haec visa subsecutis, [Col. 0959D] castrum exterminatur, praeda et omnes deintus capti et vincti abducuntur, laus triumphalis proinde Christo et ejus matri celebratur.

32. [15 1Kb] Nichilominus et vigor monastici ordinis in quibusdam per industriam ejusdem praesulis refloruit. [Col. 0960A] Nam ecclesia beati Pauli intra urbem tunc sorduerat divulsa, dilacerata et dissipata, cujus deripuerant filii Belial, eam inhabitantes, terram et omnia bona ejus. Horreo enim dicere, quantis illecebris inservierint, quam nefarie servitio Domini nocte dieque detraherent, quomodo monachum professi non se fortissimos coenobitas, sed teterrimos sarabaitas et gyrovagos in dedecus sancti ordinis nostri exhiberent. Quid memorem, quotiens abbates eorum aliique monachicae disciplinae ferventiores, ab aliis ecclesiis per episcopum ad eorum correctionem destinati, consortia pestilentium refugerint, ab eis vel caesi vel ad omnem amaritudinem provocati, quotiens duces nequitiae ipsorum commoniti, correpti et etiam ergastulati, [Col. 0960B] post omnem emendationis promissionem ad majores abhominationes mox proruperint et omnem sociorum gregem post se traxerint? Inde episcopus ut fidelis agricola ecclesiasticae vineae hanc plantationem degenerem et aridam post non tres annos, sed post multa triennia, post multiplices fossiones correctionum, post multimodos stercorum cophinos foventium adhortationum, quia nullam referebat spem fructificandi, ne amplius terram possessam occuparet, ferro abscisionis extirpavit, et novellam clericorum monastici ordinis, quae nunc germinat sicut paradisus Dei [16 1Kb] , ibi inseruit; quos Norbertus Magdeburgensis archipraesul, vir magnus in ecclesia, de professoribus sui ordinis delegaverat ei. Pace tamen omnium [Col. 0960C] dixerim, quia, ut de aliis taceam, ego plurimum graver de facta ibi abjectione monachicae professionis, nisi quod scio, nullam aliam viam dignissimo praesuli patuisse ad correctionem praedicti coenobii; quia et abbas Laurentius et omnes religiosi nostrae professionis refugerant curam ejusdem loci suscipere de manu episcopi. Unde necessario vigilantiam sollertis pontificis in hoc quoque laudaverim, quia et illi et omnes fideles unum sumus in Christo, maxime quia et imperatoria majestas et sedes apostolica [(23) 1Kb] ita fieri jusserit pro correctione malorum, et abbates ipsius clericalis ordinis, primus Rogerus, et secundus, qui nunc praesidet, Theodericus, ecclesiam illam in omnibus melioraverint [17 1Kb] et omnia ab illis dilapidata magnis [Col. 0960D] curis recuperaverint [18 1Kb] , adeo ut, unde vix [19 1Kb] tunc contenti erant viginti sarabaitae [20 1Kb] , non monachi, inde nunc fere trecenti servorum Dei honeste victitent. Quod totum proficit laudibus industrii pontificis [(24) 1Kb] . [* 6Kb] Sed sicut violatores ordinis Beati [Col. 0961A] Benedicti in istis evulsit et destruxit, ita 21 1Kb] conservatores ejusdem professionis in suis aedificare et plantare paratus pia liberalitate rectoribus Cisterciensis religionis, a quibus Regula Beati Benedicti districtius tenetur, forestem Maginiensem [(25) 1Kb] offerens, ut ibi abbatiam [(26) 1Kb] construerent, monebat. Cumque Kaladienses fratres, in sua abbatia fabricanda occupati, ad istam moliendam non sufficerent, venerabilis Rannulfus abbas Claustrensis coenobii [(27) 1Kb] ipsum locum in abbatiam [Col. 0962A] promovendum ex dono devoti praesulis suscepit. Fratresque suos ad praeparandum locum direxit. A quibus ante hoc biennium, qui fuit annus dominicae incarnationis 1142, res incepta, in spe futuri adeo jam pubescit, ut Cisterciensium venerabile concilium ibi abbatiam fore jam sanxerit. Salva pace omnium dictum sit, quod, ut haec omnia hujus loci ita procederent, domnus Hugo monachus noster, vir ferventissimi zeli, cujus hortatu et relatu hoc totum opusculum confecimus, apud [31 1Kb] omnes et [Col. 0963A] super omnia institerit monuerit et [32 1Kb] rogaverit, et nunc domnum episcopum nostro scripto pie commonitum esse velit, ut ipsi loco specialiter prospiciat juvet et ad summum perducat, quia propria ejus est elemosina, per quam recipiatur in aeterna coelorum tabernacula, ut sicut notatus est a quibusdam nostri ordinis, dicentibus quod ordinem Beati Benedicti ab ecclesia Pauli expulisset, ita probetur ab iisdem, quia digne professionem sancto Benedicto servantibus consulere auxiliari et sua largiri in omnibus paratus sit. Sed quid ad haec tantilla de liberalitate ejus refero, quasi non plura fuerint? Quid ingentem laudis materiam silentio supprimo, ut Deus laudem ecclesiae suae hoc tempore non tacuerit, ut in hoc dignus episcopi consilio [Col. 0963B] hortatu et ope sua Dei adjutor fuerit? Etenim ecclesiastici et monastici ordinis, ut lamentaverat Jeremias (Thren. IV), jam ex antiquioribus aurum mutatum erat, color optimus perierat, lapides sanctuarii dispersi, in capite omnium platearum jacebant. Mundana namque gloria opes et divitiae animos utriusque ordinis quasi veneni tabes infecerat, et ventosa ambitio et aestuans avaritia hos duos ordines Latinae Ecclesiae, rebus divitis sed virtutibus pauperis, duplici morbo vexabat: cum ecce juxta Ezechielem (cap. I) in isto vento vanae ambitionis et igne excandescentis avaritiae ac caeca nube infidelitatis, venientibus a frigido aquilone et omnia involventibus, splendor divinae pietatis de [Col. 0963C] medio illuxit, et illa quatuor coelestis numinis animalia de medio splendoris emicuerunt [33 1Kb] , ac pedibus rectis incedentia lubricantes pedes ecclesiastici status correxerunt. Primum enim sancta Romana ecclesia per suos apostolicos Gregorium VII, Urbanum et Paschalem simoniacam avaritiam gladio beati Petri contra arma caesaris ab ecclesia sancta ut profanam eliminavit, concidit, diu obluctantem demum magnis viribus exanimavit, ut in hoc appareat juxta Apocalypsim (cap. IV), Johannis animal primum simile leoni. Deinde Cartusiensis illa religio, mundo [34 1Kb] hactenus inaudita, de sanctissima scola reverentissimi Brunonis processit, qui in carne extra carnem insolito mortalibus more vivendo, angelos in terra, Paulum apostolum in paradiso, [Col. 0963D] Johannem baptistam et Paulum Heremitam in deserto nobis hodie repraesentat, ut merito hanc religionem florem mundi nomines, ut hanc esse animal simile aquilae in coelum volanti jure pronunties. [Col. 0964A] Et ut habeamus animal vituli laborantis et offerentis in sacrificio Dei itemque hominis prudenter divina et coelestia ratiocinantis, subsecuta sunt deinde illa duo cherubin expandentia alas suas in medio ecclesiae et versis vultibus in propitiatorium se mutuo respicientia [35 1Kb] , id est duo praeclarissimi ordines, devotione sua ecclesiam protegentes et conversis ad Deum cordibus se mutua caritate aemulantes, quorum unus Cisterciensis duce Bernardo, sanctissimi nominis abbate, monasticum ordinem jam pene lapsum ad primam apostolicae vitae normam reparavit, alter, merito et nomine a Deo Praemonstratus, duce Norberto Parthenopolitano archipraesule inceptus, ecclesiasticum ordinem de luto mundanae vanitatis excussit. Credas hos [Col. 0964B] duos ordines esse de Apocalypsi (cap. XI), duos prophetas circa finem mundi a Deo missos et sacco poenitentiae amictos, duas olivas coelestis clementiae duoque candelabra divinae gratiae. Ita se in omnibus cruciant, ita verbo fidei mundum irrigant, ita meritorum luce illuminant. Isti, Deo cooperante et piis omnibus juvantibus, adeo jam profecerunt, ut Cisterciensis quidem per istud temporis tricennium [36 1Kb] jam in septingentas et eo amplius [37 1Kb] abbatias magni nominis meriti et numeri accreverit [38 1Kb] et usque in barbaros Sarmatas et extremos Scythas jam diffundi coeperit [39 1Kb] , Praemonstratus autem per hos viginti annos in abbatias pene septuaginta adoleverit. Noster episcopus hos ambos ordines in [Col. 0964C] suis recepit, inseruit et fovit, adeo ut rectoribus Praemonstrati ordinis terram ad tres abbatias fabricandas liberaliter tradiderit. Quarum duas aedificavit Philippus venerabilis abbas, primam quae Bella-vallis [(29) 1Kb] dicitur in saltu Duellii [(30) 1Kb] , alteram secus Hadonis-castrum loco qui Latine piscina sed vulgo vocatur Stanchia [(31) 1Kb] . Tertiam [40 1Kb] Herbertus heremita juxta Arcus villam [(32) 1Kb] in valle Genesii [(33) 1Kb] extruxit. Eustachius quoque, vir reverentissimus et Monasterii in Argonna [(34) 1Kb] itemque Castri-loci [(35) 1Kb] duorum coenobiorum aedificator et pater, abbatiam ex dono praesulis fundavit in insula supra Acram [(36) 1Kb] fluvium, in alodio episcopali reddito ab Ulrico, fratre Guidonis archidiaconi, de quo multa retuli; ubi nunc electus [Col. 0964D] abbas de ordine sancti Augustini cum octo canonicis locum ad majora provehit. Hae [41 1Kb] omnes adhuc sub fabrefactura positae, cotidie rebus et numero servorum Dei accrescunt. A militibus quoque Jerosolimitani [Col. 0965A] templi xenodochium quoddam juxta Hadonis-castrum constructum est [(37) 1Kb] , et adhuc quaedam alia fiunt. Idem episcopus Sancto Benedicto meliora quaeque tribuit; quod coenobium Cisterciensis ordinis [(38) 1Kb] Aderardus, filius Hugonis comitis de Risnello [(39) 1Kb] , in confinio episcopii de suis construendum tradidit. Non valeo, ut dignum est, memorare, quanta ipse venerabilis episcopus istis et aliis undecumque omnibus servis Dei etiam praeter memorata dederit, quanta post ipsum omnis reverendus ejus [42 1Kb] clerus, qui factus est ei cooperator in his omnibus, liberalissima devotione superaddiderit, quanta omnis populus ejus de tota urbe vel episcopio in omnibus superadjecerit et adjuverit. Pia fide dicere praesumo, quod hi omnes istis [Col. 0965B] Dei servis adhuc plura daturi sunt. Nam videas cotidie ipsos Dei servos eos frequentare, eis pia sedulitate assistere, ut putes simplices columbas in petra nidificaturas vel argumentosas apes cerea mella confecturas circa flores volitare. Hos illi ut gallina pullos suos sub alis recipiunt, amplectuntur, confovent, laetos pro impetratis muneribus ad sua remittunt. De sua etiam ecclesia, id est sanctae Dei genitricis, dignum ejusdem praesulis praeconium non silebimus, quomodo scilicet ejus presbiterium et omnem pene statum duabus turribus et ingenti aedificio [43 1Kb] , omnibus peregrinorum oblationibus ibi attitulatis, et de suo etiam multis additis. Quod opus ceteris hujus temporis incomparabile adhuc [Col. 0965C] crescit inter manus artificum, quibus praesidet Guarinus, ceteris doctior, ut sub Salomone ille Hyram de Tyro. Nec praeterierim Constantium optimum ecclesiae custodem et famulum, qui corpore permodicus, sed animo et fide magnus, de nido paupere magnas opes consecutus, omnes in opus coelestis elemosinae expendit. Ut enim taceam, quantos lazaros [(40) 1Kb] ceteris abhorrendos cum sua conjuge Officia, Deo revera officiosa, domi abluerit, cooperuerit et foverit: pontem in loco Harenari [(41) 1Kb] , ter inundantibus aquis destructum, bis ligno et semel saxo super Mosam extendit; viam publicam ipsius pontis multo aggere constravit; xenodochia pauperum addictis redditibus aedificavit; ad ultimum hoc ecclesiae opus ceteros adhortatus magno [Col. 0966A] sumptu ipse primus incepit. Ita urbi et ecclesiae fidelis, et bonum exemplum relinquens posteris, omnes thesauros suos in gazofilacium coeli sacra elemosina evehente collocavit [(42) 1Kb] . Nec illud de laude episcopi praetereundum est, quod per quindecim [(43) 1Kb] annos, quibus praesul sedet, plebiculae suae ita pepercerit, ut percussuram numismatis [44 1Kb] depravatam mox post primum annum deposuerit, et Cathalaunensem monetam inducens, numquam deinceps nummi percussuram, ne pauperes inde gravarentur, mutari fecit. Ecclesia quoque Kaladiensis, ab hoc pontifice consecrata et in hoc episcopio fundata, in abbatiam sancti Cisterciensis ordinis [45 1Kb] profecit; ubi nunc sub abbate sanctae memoriae Guntero militant regno coelorum fere [Col. 0966B] trecenti servorum Dei. Coepit autem sub Heinrico praesule, quando ibi Robertus, venerabilis nostri coenobii monachus, cum duobus sociis primum heremitavit, ecclesiola et quibusdam mansiunculis fabricatis. Sed eo ad abbatiam Belli-loci assumpto, cum locus vacuus remansisset, a viro nobili Waltero nepote, cujus erat, datus est venerabili Guidoni abbati de Tribus-fontibus, Heinrico pontifice annuente et monente et maxime Herveo viro nobili hoc totum innitente [46 1Kb] et hortante. Qui Herveus, ubi idem locus merito rebus et numero servorum Dei accrevit, se coetibus eorum associavit exemplo mirabili. Nam uxori, unico filio mundoque et omnibus ejus abrenuntians, vir optimus unum servorum [Col. 0966C] suorum ad hoc compulit, ut sibi domino suo laqueum in gula sua nodaret, et ita se tanquam latronem a domo sua usque ad locum beati Sulpitii [47 1Kb] [(44) 1Kb] per duo milliaria protraheret, cunctis mirantibus, lacrymantibus et Deum in hoc laudantibus.

33. Anno nono episcopatus domni Alberonis venerabilis Laurentius post quadraginta annos et tres menses, ex quo abbas feliciter huic coenobio praesederat, beato excessu obiit (an. 1140). Hic genere et lingua Teuthonicus et magnae scientiae et industriae gratia praeditus, a prima indole apud Sanctum Agericum in palaestra monachicae professionis exercitatus claruit. Inde cum Rodulfo abbate coenobio nostro infulsit, et tempore nostrorum sub [Col. 0967A] eodem Rodulfo exilii in Divionensi Burgundiae coenobio prior sub abbate sanctae memoriae Gerentone multa superfluae traditionis ibi inventa delevit vel mutavit, aliaque superinseruit honestiora. Inde cum nostris reversus, et post mortem praedicti Rodulfi ex priore in abbatem promotus, in omnibus sancte, pie et juste praefuit, et ideo plurimum profuit tam in augmento rei quam religionis. Sub eo multi nobiles multa ecclesiae nostrae contulerunt. Inter [48 1Kb] quos Theodericus et Widericus, fratres comitis Frederici, Novillarem cellam [(45) 1Kb] cum omnibus appenditiis contulerunt. Comes etiam Raynaldus, vitricus eorum, Alzeicurtis cellam et Nerlii [(46) 1Kb] sanctae Romanae Ecclesiae tradens, ut ex dono ejus teneret ista ecclesia sub annuo censu [Col. 0967B] duodecim denariorum, effecit. Factis inde a papa Paschali itemque ab Innocentio privilegiis, quatinus, quoniam bis ista domus pro fide apostolicae sedis passa est persecutionem, si ei iterum persecutio ingrueret, certum refugium sub velamento Romanae ecclesiae ibi inveniret. Nobilissima etiam Cunegundis, uxor Maffridi, multa praedia sui juris beato Vittono obtulit. Longum est referre de aliis, quanta praedia et dona dederint, quantis aliae cellae rebus et fratribus auctae fuerint.

34. Laurentio mortuo, aeque venerabilis Segardus, consanguineus ejus et monachus, successor sedis, pietatis et religionis fuit. Iste prior cimiterium fratrum muro cinxit claustrumque melioravit. [Col. 0967C] Abbas autem insigne, ingens et pulchrum magni pretii scrinium ad recollocanda ossa beati patroni sui Vitoni multo sumptu fabrefecit, majoraque meditabatur: cum ecce Deus nobis eum abstulit. Nam post duos annos sui beati regiminis in Domino requievit. Sub istis rectoribus nomen hujus loci ubique floruit, res propagata crevit, religio viguit. Hanc sane pro me querimoniam fuderim super eis merito, quod nec eos videre nec eorum bonitate perfrui meruerim, post eorum decessum huc adductus a priore Rodulfo viro venerabili. De isto Rodulfo et ipso Segardo dignissime retulerim, quod ambo consanguinei compatriotae et coaevi, ambo una die coenobium simul ingressi et una die simul monachum professi, ambo itidem uno die [Col. 0967D] simul ab ipso episcopo abbates fuerint consecrati, ille Sancti Vitoni, iste Sancti Agerici. Et Segardus quidem, quia obedientibus et disciplinatis praefuit, in cunctis bene et prospere egit; Rodulfus vero, quia rebellibus et contumacibus praesedit, in cunctis quidem bene, non tamen prospere gessit. Nam quaecumque pietatis et religionis erant sibi indicta, illi abhominabiliter calcabant, res necessarias [Col. 0968A] ab eo sollerter procuratas prodige dilapidabant, personas religionis ab eo sibi inductas per molestias et simultates eliminabant, demum eum solum sibi relictum pernitiose impetebant, ad nimiam amaritudinem cor ejus die noctuque provocabant, et in omnibus ei ex adverso incedebant. Tales ille exemplo beati Benedicti refugit, et dilectissimo Segardo, qui post eum moerens ibat, quia omne exilium atque mortem libentius subiret quam talibus praesideret, intimavit. Et cum ille eum secum Virdunum revocaret, se numquam rediturum, nisi prius a talium abbatia absolveretur, protestari coepit. Et Segardus quidem eum absolvi ab invito episcopo fecit, et priorem coenobii sui factum in omnibus honoravit. Illa [49 1Kb] autem domus [Col. 0968B] desolata remanet usque nunc, sicut umbraculum in vinea et sicut tugurium in cucumerario, donec dignissimus praesul eidem ut ecclesiae Sancti Pauli prospiciat. Plane si salva charitate verum licet dicere, ipsum genus hominum alienum a bono notaverim, qui ne talem quidem virum, ut ego expertus sum, dulcem rationabilem et justum, passi sint, nisi quod jactitant, quia quodam fato ita dampnati sint, ut ex quo locus eorum fundatus est, nullus ex omnibus abbatibus eorum inter eos, sed alias ab eis pulsus exsul obierit, quorum nonnulli usque [50 1Kb] hodie vivunt ita pulsi.

35. (An. 1141.) Requieverat episcopium septem annis a praeliis: cum ecce iterum bellorum turbo [Col. 0968C] intonuit. Raynerus enim de Balneio [51 1Kb] [(47) 1Kb] , cum pro fide episcopii novum castellum firmaverit, per illud tam ipse quam dominus ejus comes de Grandi-prato Heinricus omnia mala inferebant rebus ecclesiasticis. Praeterea idem Heinricus in conductu domini seu comitis Raynaldi infra episcopium viantes negotiatores Hoyenses violenter opibus magnis exspoliavit. Eum proinde tam episcopus quam Raynaldus iterato in jus vocabant, ut responderet tam pro se quam pro homine suo Raynero. At ille jus et audientiam despiciens, ad arma se contulit, per episcopium, prope usque Virdunum, praeda et flamma degrassans, primum et secundum excursum fecit; sed in armis receptus, utrobique victoriam ecclesiasticae parti [Col. 0968D] invitus reliquit. Utque excursus ejus interciperetur, praesidium apud Bertini-curtem [(48) 1Kb] ipse praesul firmata munitione posuit, itemque, quia non hoc suffecerat, ipsum castrum Balneium obsedit. Cotidie gravissime ab utrisque partibus pugnabatur, cotidie militares Heinrici extra aquam in tuto positi insidias nostris moliebantur. At Hugo, filius comitis Raynaldi, cum ducentis fere militibus una [Col. 0969A] dierum a suis digressus, iter ad Viennam castrum intendit, ut Heinrici partes infestaret: cum ecce in medio viae positus a nuntiis et ipsis pedum vestigiis hostiles cuneos versus suos transisse comperit, eosque ex vestigiis tractis insecutus, inopinatis eis male in tuto positis et securis incurrit, et quater vicenos circiter ex eis cepit, equis eorum cum omni praeda [52 1Kb] retentis. Pauci fuga lapsi ad Viennam refugiunt, Heinrico in infirmitate jacenti, qui nuper equo lapsus mota de loco spatula graviter laesus erat, tristes suorum eventus referunt, hostes mox eo venturos ex timore superadjiciunt, eum multa dolentem inde exportantes ad tutiora effugiunt, ita ut mox Vienna a nostris ut vacua capi potuisset, si insecuti fuissent. Heinricus [Col. 0969B] omnibus diffidens et a suis nobilioribus, quos pene omnes episcopalis militia ceperat, coactus, pacem petiit, et mox ut convaluit Virdunum venit, de omnibus impetitis in jus stetit, et omnia subjectus et obediens correxit. Primo autem omnium castellum ab episcopo obsessum jusserat reddi; quod et episcopus evertit, facto communiter interdicto, ne quis unquam ruinas ejus resuscitare ausit.

36. Anno episcopatus sui quarto decimo (an. 1144) domnus episcopus iter Jerosolimitanum vovit; cujus votum diutina devotione conceptum, ita suis celaverat timens impediri, ut crucem eundi de more bajulare eum ecclesia sua ante videret quam iturum audisset. Non immerito tunc timuimus, ne [Col. 0969C] reddita per eum libertas nobis iterum eo absente a tyrannis auferretur. Sed affuit Dei misericordia, cujus nutu Celestinus papa (an. 1143-1144), qui Innocentio tunc successerat, et tota Romana ecclesia pium episcopi votum pie impedivit, et ne ultra Romam procederet inhibuit, et dignum pastorem ad oves destitutas, quas lupi jam invadere meditabantur, remisit. Interim maximus ventorum turbo inhorruit et inauditas silvarum turrium et domorum strages in his Galliarum partibus dedit. Continuum venti flatum et inundationem pluviae secuta est frugis sterilitas, vini autem multo maxima. At episcopus laetante ecclesia reversus, mox duos lupos ovibus suis insurgentes, unum cepit, alterum compescuit. Albertus enim de castro Sanctae Manehildis, quod [Col. 0969D] innumeras ab episcopio praedas contraxerat, cum iterum praedis insisteret et in publica contra episcopum arma aspiraret, cum paucis et pene inermibus insequente, praeda retenta est, ipseque captus et abductus est, et praedata reddere coactus, pro sui dubia liberatione nunc totus pendet in episcopi manibus. Robertus quoque de castro Confluentiae [(49) 1Kb] , qui rebus ecclesiae armatus inhiabat, multis repulsionibus compressus, perdomitus et ad pacem petendam [Col. 0970A] est coactus. Plane non modicae Dei gratiae ascripserim, quod honorabilis episcopus istos quatuor tyrannos quasi quatuor coeli ventos, Robertum ab oriente, Albertum ab [53 1Kb] occidente, Raynaldum a meridie, et Heinricum a septemtrione, tam feliciter, ne gravi flatu suis ingruerent, compresserit et compescuerit. Cooperatores quoque digni praesulis in omnibus istis, tam in repellendis malis quam in bonis inferendis, sua laude nequaquam privaverim. Horum de clero primi occurrunt: Albertus primicerius et archidiaconus, vir prudens et in curia duorum imperatorum Lotharii et Conradi pro magno habitus; Guillermus venerandae memoriae decanus; Richardus elegantis indolis et bonae spei archidiaconus, referens nomen propinqui matris suae et [Col. 0970B] episcopi nostri sanctae memoriae Richardi et avunculi sui alterius Richardi Virdunensis electi episcopi; Andreas archidiaconus, filius Petri de Miroalt [54 1Kb] , qui prae cunctis nobilibus sui temporis Virdunensi ecclesiae fidelis extitit; Joannes item archidiaconus, cujus hortatu fratres ejus Raynerus et Odardus ecclesiae nostrae dederunt alodia Chemeium cum ecclesia, Duncheium [(50) 1Kb] , Bruncurt et Villare; Petrus cantor, Hugo thesaurarius. Emelinus scolasticus, omnes tres insignis sapientiae et magnanimitatis, totusque reliquus clerus omni industria et honestate morum praeditus.

Hic finem habemus materiei et temporis, qui est annus 1144 verbi Dei incarnati, septimus Conradi [Col. 0970C] regnantis, primus Lucii papantis, quartus decimus Alberonis nobis episcopantis. Cui adesse usque in finem divinam imploramus clementiam, ut quae eum [55 1Kb] ad vendicandam sanctae ecclesiae libertatem provexit et in omnibus hactenus direxit, ipsa eidem inspiret et in omnibus assit, ut bona totius sibi commissae ecclesiae, quae ablata sunt recuperare, quae diminuta redintegrare, quae integra permanent conservare, aliaque super acquirere velit, instet, possit et perficiat, quatinus ecclesiae, cui factus est nobilis defensor, fiat ejusdem insignis propagator, proinde duplicem palmam recepturus a Christo. Porro petimus ut de hoc opusculo nemo nobis calumpniam struat, quia, cum sola vera nos scripsisse putemus, quicumque verius insinuaverit, meliorem sententiam [Col. 0970D] sequi in omnibus parati sumus. Et bona quidem ad exemplum, mala autem ad quorundam cautelam posteris retulimus, utque ipsi eadem suis posteris faciant mandamus, ne, sicut nunc incuriae patres nostros notamus pro non scriptis sui temporis gestis quae ignoramus, ita et ipsi juste a posteris suis, si non scripserint, culpentur. Multum enim valet praeteritorum memoria et ad excitandos bonos et ad reprimendos malos [56 1Kb] .




[Col. 0971]
CONTINUATIO.

[Col. 0971A] 1. Pii et venerabilis patris nostri Segardi praeconiis, a quo non longe superius digressi sumus, eximendum vereor, quod ei, gratia meritorum interveniente et effectu bonorum operum subsequente, meruit cumulari. Propterea ad ipsum iterato convertamus stilum. Is igitur abbas omni studio dare coepit operam ecclesiae utilitatibus, et tam per se quam per cohaerentes sibi fratres intus et exterius invigilare. Denique de venerandi patris nostri Vitoni sacrosancti corporis honorificentia coepit in dies animum sollicitare, coacervatisque, prout potuit, auri et argenti impensis, decrevit omnimodis illud decore multo sublimare. Sed, proh dolor! in brevi ultima sorte pulsatus, post triennium suscepti officii, defuncto aurifice qui opus illud inchoaverat, et ipse [Col. 0971B] venerabilis pater anno Domini 1143, haut multo post defungitur et in capitulo hujus monasterii sepelitur; cui venerabilis pater. Cono in regimine subrogatur. Qui ordinatus, multo animi ardore impulsus, tanto nisu coeptum opus, quod venerabilis praedecessor suus inchoaverat, deliberavit perficere, et Deo se prosperante, ut deliberaverat, ungue tenus illud studuit honorificenter complere. Explicito igitur tandem tam operoso opere, a multis quam saepissime deliberatum fuerat, quatinus tam per domnum pontificem quam per religiosos abbates seu boni testimonii viros corpus beatissimum in tam honesto loculo transponeretur certo anni tempore, quo tantae transpositionis celebritas annuatim sollempnis de cetero haberetur. Verum ut liquido claret [Col. 0971C] et ex facti fine colligi potest, nec cooperatio divina affuit, nec ipsius sancti voluntas votis eorum tunc intercessit. Procedente vero tempore, anno scilicet incarnationis dominicae 1147, quo expeditio christianorum contra paganos a toto Romano imperio processit,---

Quam praesignaverat jam visa in antea stella,
   Spargens lucifluas in regna propinqua jubas;
Quod plane signum signabat velle supernum,
Gentes prophanas pessum dare regna Romana;
Quo nunc devote properat gens christicolarum,
Ultrici dextra cupiens hos jure ferire,
Qui Christi matrem studuerunt exhonorare---
[Col. 0971D] domnus papa Eugenius in Franciam venit, et ad consecrandam beatae Virginis principalem ecclesiam a domino praesule Virdunensi Alberone nomine [Col. 0972A] multa prece evocatus, Nonas Novembris (Nov. 5), tripudiante tota hac civitate, urbem ingreditur. Qui, audita hujus sancti opinione, et quod ipsius sacrae depositionis sollempnitas V Idus [57 1Kb] ejusdem mensis (Nov. 9) celebranda erat, ad coenobium istud cum suis cardinalibus et domno pontifice venit, et condigna reverentia seu laudum praeconiis susceptus, videns loculum satis honorificentissime praeparatum, laudavit, benedixit, et in eo corpus venerandum ipse cum domno pontifice, astante innumera plebium multitudine, transposuit, et mox ipse venerabilis pontifex adorsus divina celebrare, post lectionem evangelii ambonem cum praedicto pontifice et quibusdam aliis ascendens, inter cetera suae sanctae praedicationis verba plurimum sancti [Col. 0972B] hujus honorificentiam extulit, ad ultimum vero ejus festivitatem tam ipse quam episcopus toto episcopatui celeberrime singulis annis sollempnizare indixit. O quam innumerabilis turba huic sacrae interfuit sollempnitati, virorum scilicet ac mulierum, quae ad deosculandum caput sanctissimum certatim devoteque irruens, odorem mirificum se ab eo haurire gaudenter testabatur et testando mirabatur, et quam plurimi illacrimabantur.

Hinc perpendendum, quanto sit honore colendus,
Quem sic disposito Christus provexit honore,
Quod vir apostolicus, togata gente relicta,
Venit ad hos fines et nos hac dote beavit,
Dum sanctum coluit manibusque suis relocavit,
[Col. 0972C] Et post tale decus celebrem per secula sanxit.
Istud consilium divinitus esse statutum,
Nemo quis dubitet, sed cuncta regens sapienter
Ut placuit vel disposuit, sic sanctum mirificavit.

2. Albero vero episcopus, vir generosus et approbati meriti, labore affectus et tedio, etate fractus et senio, episcopatui resignavit, et tumultus ac frequentias populorum declinans, ad claustrum Sancti Pauli Virdunensis Premonstratensis ordinis requietionis gratia divertit (an. 1156.) Biennio vero ibi feliciter expleto in lectionum et orationum jugi frequentia, plenus dierum anno Domini 1158 in pace quievit, qui in majore ecclesia beate Marie mandatur sepulture.

[Col. 0972D] 3. Alberoni successit in episcopatus regimine Albertus de Merceio [(51) 1Kb] , vir excellentis ingenii, litterature vernans studio, qui sollerti sagacitate [Col. 0973A] ovium suarum curam gessit, et pro humane possibilitatis modulo causas erroris extirpavit, jactantie nescius et pauperum adjutor indefessus. Is vergens in senium etatis provectu, glorie fallacis et seductricis refugus, deliberavit se iturum Claram-vallem, ut, sumpto ibi habitu, mundane conversationis illecebras et omnes seculi pompas abrumperet, et pauper Christum pauperem sequens divitias eternitatis acquireret. Verum preparatis ad meandum evectionibus et ceteris sibi necessariis, relictis omnibus, iter aggreditur, curru evehitur, urbem, populis salutatis, egreditur, ante portam beatorum Petri et Vitoni venitur; cum subito repentino modo miro res miranda miraculo dinoscitur evenisse. Nam currus, quo vir venerandus residebat, disjunctis [Col. 0973B] compagibus et axibus confractis, dissolvitur, ita ut non passum itineris ulterius progredi valuisset. Vir vero sapiens et industrius et fide plenus, re inspecta et diligenter attenta, divina gestam fuisse providentia estimavit, nec propterea, animo in contraria relapso, a proposito resiliendum cogitavit, sed omine in meliora commutato, monasterium beatorum Petri et Vitoni ingreditur [hora illa qua minori tintinnabulo excitantur fratres ad matutinas [58 1Kb] ], conitiens dissolutionem vectigalis [(52) 1Kb] aliquid ominis habuisse, quod itineris progressum potuit impedire, et revolvens animo illud euvangeliste Marci, qui, cum a beato Petro missus euvangelizandi causa Alexandriam navigio navem egrederetur, [Col. 0973C] calceum rupit; quod attendens et Deo gratias agens, iter suum expeditum esse perhibuit [(53) 1Kb] ; quod simili modo idem venerandus episcopus noster Albertus sibi evenisse assignavit. Qui, continuo petito habitu ab abbate Conone et obtento, Deum sibi astitisse evidenti beneficio comprobavit. Quid votorum ibi conceperit, quantum affectionis impenderit, quam pure se circa aram mactaverit, Deo constitit et constat soli; quique, eum sibi fuisse gratissimum, monimentis pretaxatis declaravit. Hic tantillo tempore quo supervixit cepit lectioni vacare et orationi incumbere, sicque postmodum, modico dilapso tempore post habitus susceptionem, votivas Deo reddens gratias, deposita carnis sarcina, anno dominice incarnationis 1162 [Col. 0973D] (Apr. 14) spiritum exalavit, ac coram altari beati Laurentii in nostro monasterio sepelitur. Huic succedit Richardus electus, vir nobilis, cognomento Infans, qui devotionis gratia transmarinum iter arripuit (an. 1162-1171). Richardo vero succedit Arnulphus episcopus (an. 1171-1172).

[Col. 0974A] 4. Item venerabilis patris nostri Cononis abbatis gesta memoria dignissima breviter replicanda dignum censuimus; qui pre multis predecessoribus suis in hujus cenobii innovatione et restauratione providus valde et sollicitus extitit, diversisque operibus auri et argenti, palliorum, tapetium, librorum aliorumque ornamentorum ecclesiam istam admodum melioravit, honestavit et decoravit. Altaria [(54) 1Kb] Flaviniaci, Novi-villaris [(55) 1Kb] ab episcopo Tullensi huic ecclesie dari obtinuit. Item altare de Walemeis [(56) 1Kb] ab episcopo et archidiacono Catalaunensi [59 1Kb] obtinere promeruit [procurante [60 1Kb] domno Gozvino venerabili priore de Calida-fontana]. Alodiumque in vico Sancti Amantii ad usus ecclesie acquisivit. Et ut bonorum est semper in melius [Col. 0974B] proficere, turres lapideas [(57) 1Kb] post opus librarii a fundamentis erexit, quarum opus usque ad consummationem perduxit, et in die etiam anniversarii sui 10 solidos apud Nixevile [(58) 1Kb] fratribus assignavit. Nec silendum arbitror, quantum honoris eidem domnus papa impenderit, quantumque gratie ipsi accreverit, quia, cum idem domnus papa concilii gratia de more celebrandi Remis advenisset [(59) 1Kb] et omnes tam abbates quam episcopi in suis sedibus et subselliis resedissent, contigit tandem venerabilem patrem nostrum abbatem Cononem illo tardius adventare. Qui cum indutus sacris vestibus concilium introisset nec haberet sedem in qua potuisset residere, humi resedit. Ad quem cum domnus papa [Col. 0974C] oculos inclinasset: Hic est, inquit, qui gratie majoris honorem et reverentie potioris favorem Gallicanis omnibus, ex quo cisalpinavi, nobis exhibuit. Et e vestigio misit ei in argumentum dilectionis curulem, in qua solitus erat residere; qua ille humiliter et cum gratiarum actione recepta, desuper resedit. Per hoc clarere potest successoribus suis, quam excellentis glorie extiterit, quem summus pontifex pre omnibus et coram omnibus sic honorare voluerit. Is igitur, ut erat multa excellens prestantia sub rigoris regularis disciplina, quam plures personas preconiis dignas imitatores sui et heredes ac optimorum locupletes stipendiis meritorum educavit, et sanctis moribus et honestis in Dei laudibus informavit, videlicet Jacobum dictum de Bras, qui fuit [Col. 0974D] abbas Sancti Agerici, domnum Bernaclum [61 1Kb] priorem Claustralem, domnum Warinum priorem de Flavignei, domnum Gozvinum priorem de Calidafontana [(60) 1Kb] , domnum Gerbodonem priorem, domnum Segardum, domnum Godefridum, domnum Haymonem et multos alios, quorum nomina in libro [Col. 0975A] vite asscripta per Dei misericordiam credimus. Obiit autem venerabilis pater noster Cono anno Domini 1178, et sepultus est in ecclesia.

5. Sortito igitur Arnulphus [(61) 1Kb] , vir insignis litteratura et moribus, pontificatus regimine, cepit cura sollerti negotia sui officii tractare, jura tueri. Erat enim argutus in consiliis et eloquio facundus. In illis diebus surrexit quidam miles Albertus nomine, cognomento Pichot, dominus de Sancta Manehilde [62 1Kb] , vir spurius et tocius malitie presumptor. Iste furcifer et filius ire cepit episcopatum Virdunensem et Cathalaunensem infestare, bona ipsorum diripere, villas depredari, domos conflagrare. Arnulphus igitur episcopus Virdunensis calamitati suorum condolens, confederatis undecumque principibus, [Col. 0975B] deliberavit, ut castrum quo ille minister sathane divertebat obsideret. Congregato quippe exercitu et agminibus ordinatis cum armorum apparatu et ceteris ad usus bellicos necessariis, illo diverterunt, castra locaverunt et excubitores posuerunt. Evolutis itaque aliquantisper diebus, cum jam gravioribus pugnis desudassent, a quodam sagittario e murorum propugnaculis idem episcopus capite sagitta percussus interiit (an. 1181, Aug. 14). Exercitus vero turbatus et ex desolatione sui principis confusus, et ab hoc diffusus, et principes quique ad sua non sine mesticia repedaverunt, episcopi quoque cadaver Virduni detulerunt, quod in majore ecclesia beate Marie semper virginis sepulture [Col. 0975C] mandaverunt [(62) 1Kb] , anno Domini 1181. Cui successit Henricus de Castris.

6. Defuncto venerabili patre nostro Conone (an. 1178), Richerus, homo mire simplicitatis, concordi voluntate tocius capituli eligitur in abbatem; qui, fere per annum benedictione suspensa, a venerabili episcopo Arnulpho convenitur et hortatur, ut benedictionis sacramenta de more susciperet et pastoralia negotia cura pervigili exerceret. At ille impatiens pastoralis oneris et laboris, abbatie in continenti renuntiavit. Post Richerum eligitur Petrus de Briei (an. 1179); qui cum more electi duceretur in ecclesiam in sede pastorali intronizandus, Arnulphus episcopus timens, ne, si idem Petrus abbatizaret, sibi scandalorum spinas suscitaret, ipsi Petro violenta [Col. 0975D] manu occurrit; dicens eum esse de dominio comitis Barrensis; et ob hoc honore prelature privatus est. Qui tamen non multo post tempore apud Sancti Petri montem [(63) 1Kb] in abbatem erigitur [63 1Kb] , [Col. 0976A] post multum vero temporis, resignata cura, apud Sanctum Vitonum repedavit (an. 1179). Isti succedit Alestannus junior, vir admodum religiosus (an. 1180), et ipso anno hominem exuit, et sepultus est infra ecclesiam, juxta ostium capelle Sancti Christofori; cui successit Alestannus senior, non minoris religionis quam suus predecessor, qui, quinquennio in sollicitudine pastorali peracto, amministrationi abbatie spontaneus renuntiavit (an. 1183), et residuo vite sue tempore apud Bekenele degens, lectioni divine vacans et orationi insistens, vitam felicem feliciore morte terminavit, et in monasterio ejusdem loci coram altari sepultus est. Alestanno vero seniori Thomas abbas Maurimontis [(64) 1Kb] subrogatur, vir natura et moribus generosus. Hic cappam [Col. 0976B] nigram aurifrigiatam comparavit, ruinas veteris refectorii fratrum decenter resarcivit, tectum et celaturam renovavit. Porro prepositus Sancti Vitoni Hugo loco Thome in abbatem [64 1Kb] erigitur; qui invidie stimulis agitatus et amore cupiditatis succensus, potenti objurgatione verborum cepit Thomam abbatem Sancti Vitoni lacessere [65 1Kb] et contra ipsum simultates concitare, personas Virdunenses donis et adulationibus allicere, quatinus ipsum valeret ab officii prelatura amovere, ut istius sede fungeretur. Abbas igitur, fraudis expers artisque fuscate nescius, simultatum et seditionum impatiens, cura pastorali cessit, ne, re occasione sui vergente in deterius, fomentum facinoris esse videretur [Col. 0976C] et monasterium cui preerat rerum suarum et honorum dispendium pateretur. Qui tandem in Nova villeta [(65) 1Kb] bene vivens aliquanto tempore, vita privatus est, ac in ecclesia sepultus requiescit. Hugo vero abbas Maurimontis, qui et prepositus hujus ecclesie fuerat, Thome succedit (an. 1187); qui cum abbatizaret apud Maurimontem, cancellum ecclesie cum cripta sumptuoso opere ac decenti fabricavit. Factus autem abbas hujus ecclesie, altare de Bulleinvile [(66) 1Kb] ab episcopo Alberto acquisivit, vineam vero majorem, que dicitur Nova, juxta Scantiam [66 1Kb] plantari et excoli fecit; qui postmodum, seditione orta ab eisdem a quibus erectus in abbatem fuerat, divino in se retorto juditio, acriter cepit infestari, ut qui excitatis contentionibus [Col. 0976D] predecessorem suum contumeliaverat, et ipse modo non dispari pari ludibrio subjaceret, sicque contentionibus in publicum agitatis, quia non valuit nec debuit resistere, decimo anno ab ordinatione [Col. 0977A] sua (an. 1197) cessit prelature. Post hunc Stephanus prior de Sancta Margareta et de Domna Maria, monachus Cluniacensis, eligitur et in abbatem erigitur, ad rogatum et hortatum generose matrone Agnetis comitisse Barrensis, sororis Lodowici illustris regis Francorum. Qui cum regimen istius monasterii esset adeptus et quadam die in presentia dicte comitisse astitisset, interrogatus ab eadem, qualiter tantorum rudera debitorum, quibus sua tenebatur obligata ecclesia, valeret exstirpare. At ille ore irreverenti et infrunito presumptuose respondit se fidutiam permaximam habere in rubea tunica beati Vitoni. Quo dicto, continuo pena sequitur meritum, et ecce in conspectu matronarum et baronum et omnium qui aderant, ob contumeliam [Col. 0977B] sancto irrisorie illatam, acerrima percussus paralysi cecidit, spumare cepit et se ipsum unguibus discerpere; sicque ultione castigatus debita, elinguis perpetuo permansit, ut ceteris terror incuteretur et daretur exemplum sanctis deferendi. Hoc viso, comitissa jussit eum tolli et in grabatum deferri; qui postea reductus ad istam ecclesiam, modico post tempore resignans abbatie, ad Domnam Mariam reversus, aliquandiu ibi commemoratus exspiravit.

7. Effusa igitur contentione super principes, cum errarent in invio et non in via, suscitatum est scisma inter regnum et sacerdotium. Et ecce cum talis inter principes orbis terre agitaretur contentio, [Col. 0977C] Henricus de Castres [(67) 1Kb] Arnulpho subrogatur (an. 1181); qui favens consilio, auxilio, fide et affectu parti imperatoris excommunicatione publica percellitur. Interea Folmarus Trevirensis archiepiscopus pro sancte negociis ecclesie et suis aliquandiu Rome commoratus, regreditur. Et quia fervente guerrarum nebuloso turbine Treveri nequibat repedare, Remis concilium super rebus ecclesie ordinandis et excessibus corrigendis constituit celebrare; sicque convocato clero Virdunensi, Henricus, qui sacerdotio resistebat, judicio cleri compellitur episcopatui resignare. Quo facto, Leodium revertitur; qui, recuperato personatu et prebenda, quibus jam dudum insignitus fuerat, ibi per aliquod [67 1Kb] tempus remoratus, morte preventus ultimum [Col. 0977D] clausit diem (an. 1186). Henrico vero succedit Albertus, vir admodum strenuus.

Altercatione tamen orta in majore capitulo inter partes super electione pontificis, eo quod una pars Albertum thesaurarium [68 1Kb] , altera vero pars Robertum de [68 1Kb] Grandi-prato [68 1Kb] sibi vellet episcopari, Albertus in curia imperatoris obtinuit; qui tandem, oborta seditione inter cives et forenses, lancea a [Col. 0978A] quodam milite pro defensione civitatis perforatus an. 1208, Jul. 25 seu 26), occubuit [(68) 1Kb] ; cui succedit Robertus primicerius.

8. Anno dominicae incarnationis 1197 venerabilis pater Lodowicus, vir gratia et moribus preditus et in lege Domini quam plurimum sollicitus, Stephano subrogatur et nostro monasterio abbas preficitur, venerabili fratre suo Alberto episcopante, qui ecclesiam suam invenit multitudine debitorum obligatam et bonis temporalibus destitutam, in tantum ut ere gravaretur alieno et maxima pars fructuum ecclesie in solutionem cederet usurarum. Ne igitur ipsa ecclesia majori possessionum suarum parte in posterum cogeretur exheredari, curtim de Bollai [(69) 1Kb] cum ejus pertinentiis omnibus, excepta [Col. 0978B] villa de Leimerfelt, et quicquid ecclesia nostra habebat apud Criemenges [69 1Kb] , viro nobili domino Thome de Bollai vendere compellitur. Hic cum etate juvenis ecclesie curam suscepisset, paupertatem in se sustinuit, superflua queque vitavit, paulatim bonis operibus proficere cepit, et non post multum tempus ecclesiam, per dissolutionem et contentione precedentium religione et honestate ad nichilum fere redactam, ad bonum statum, divino [70 1Kb] cooperante adjutorio, reduxit. Predictus autem pater noster apud principes et magnates gratiosus et famosus existens, altaria Montis Sancti Martini, Villaris, Baylodii, et ecclesiam de Rohons [71 1Kb] a Treverensibus acquirens, ab episcopis autem Virdunensibus [Col. 0978C] altaria de Rehericuria [(70) 1Kb] et de Novavilla cum appenditiis, huic ecclesie donari obtinuit. Et ut bonorum est proprium semper in melius proficere, reditus competentes ad usus infirmorum et debilium infirmarie assignavit, elemosinariamque novam integraliter cum capella construxit. Advocatiam [72 1Kb] quoque de Calido fonte cum laborioso sumptu acquirens, istum prioratum, qui ad victum unius monachi vix sufficere poterat, divitiis et reditibus ampliavit. Quia vero longum est enarrare per singula, in quibus ecclesiam melioravit, prioratus emendavit, loca nostra remota et proxima ad bonum statum revocavit, multis omissis, advocatiam Montis Sancti Vitoni a viro nobili Goberto de Aspero-monte quingentis libris emit; [Col. 0978D] ecclesiam quoque nostram supellectilibus auri et argenti decoravit, tabulam argenteam ante majus altare decenter fieri fecit, claustrum a fundamentis erexit, et fere omnes officinas reparavit, et in ultimo vite sue termino opus novum decorum et sumptuosum in monasterio incepit, in cujus parte loci monasterii, in capella scilicet beate Virginis, se constituit sepeliri [73 1Kb] . In die etiam anniversarii [Col. 0979A] sui quadraginta solidos super domum unam in macello fratribus assignavit, quorum medietatem in anniversario pie recordationis abbatis Richardi jussit expendi. Hujus temporibus floruerunt venerabiles et honeste persone, per quas jus, ratio, discretio, religio, et honestas, viguit et floruit in ista ecclesia; ex quibus tres apud Sanctum Agericum abbatizaverunt successive, Martinus videlicet bonus et honestus, post Martinum Jacobus, vir admodum religiosus et scientia litterarum imbutus; post Jacobum Nicholaus, hujus loci thesaurarius. Hic Nicholaus abbatiam Sancti Agerici muro forti circumdedit et curiam extra [74 1Kb] ambitum murorum renovavit, horrea reparavit et extruxit [75 1Kb] .] Nicholaus vero de Chastes in Walciodorensi et Hasteriensi [Col. 0979B] [(71) 1Kb] monasteriis in abbatem est assumptus. Preterea floruerunt in hac ecclesia viri religiosi Stephanus dictus Tyecans, Renardus frater ejus, Wernerus dictus Paganus, Hugo dictus de Belloloco, Reynaldus, item Hugo dictus Faber; qui, humeris oneri viriliter suppositis [76 1Kb] , Lodowicum venerabilem patrem nostrum in melioratione ecclesie strenue consiliis et auxiliis, fide et affectu adjuverunt.

9. Roberto viro strenuo in pontificatus culmine sublimato, viriliter et discrete negotia pontificatus procuranti opposuerunt se duo nobiles viri Herbertus [Col. 0979C] Dyvous [(72) 1Kb] , decanus Remensis et canonicus [Col. 0980A] Virdunensis, et Theodericus decanus Virdunensis [(73) 1Kb] , dicentes eum esse neophytum et illitteratum nec dignum pontificatus honore, et in tantum eum vexaverunt ut personaliter ire Romam urgeretur [(74) 1Kb] . Hic, designato eidem a summo pontifice termino, pontificatu cedere compulsus est; qui cum Virduni reversus esset, infra terminum sibi prefixum lutea mole deposita, in majore ecclesia mandatur sepulture (an. 1216, Aug. 25). Hoc defuncto, succedit Johannes de Aspero-Monte, gloria dignus et honore, qui devotionis fervente spiritu monasterium quod dicitur in Prato [(75) 1Kb] a fundamentis cum quibusdam officinis ibi erexit, canonicos introduxit, reditibus ampliavit; qui, septennio Virduni feliciter peracto, ad episcopatum translatus est [Col. 0980B] Mettensem. Huic succedit Radulphus [(76) 1Kb] cantor Laudunensis (an. 1224), vir mitis et mansuetus, qui dedit nobis altare de Rarecort; qui, viginti et uno anno in pontificatus regimine peracto, homine deposito, in majore ecclesia sepelitur (an. 1245, Apr. 21). Radulpho vero defuncto, Guido de Triagnel pontificatus sortitur honorem; qui dum Virduni adventaret in sede pontificali intronizandus, Hatoniscastro adveniens, febre correptus valida, defunctus est, et sic gaudio in merorem commutato, Virduni advectus est ac sepultus in ecclesia majore. Isti successit Guido de Melloto eodem anno [* 13Kb] . [Col. 0980C] Qui cum viginti juratos civitatis, qui sibi dominium [Col. 0981A] et justiciam ejusdem urbis usurpaverant, vellet dejicere, urbem obsedit, omnem clerum ex eadem prius exire compellens et interdicto subponens civitatem. Qua durante discordia, multa dampna ecclesiis et monasteriis tam in mobilibus quam in edificiis, intus cives, exterius episcopus et predones [Col. 0982A] irrogarunt. Inter que turrem Sancti Pauli cum campanis cives funditus dejecerunt. Qui, inquam, Guido episcopus obsidionem exercitus diu sustinere non valens, demum urbem tribus locis, videlicet Carniaco, Dyeia, Wentronvilla (77) 1Kb] , munitionibus militum circumdedit et vallavit; infra [Col. 0983A] quod tempus cives urbem quadam die, videlicet feria secunda post festum sancti Bartholomei, cum manu forti et armata exeuntes, numero tredecim milia ad bella expediti, eos [(78) 1Kb] , qui interius in munitionibus erant supradictis, viriliter invadentes, cum vix essent numero trecenti, eos tamen devicerunt, et ex eis captos duxerunt fere trecentos; in quo conflictu ceciderunt centum viri vel amplius. Quo facto cives valde perterriti et attriti, demum pacem episcopo offerentes, pro civibus quos captos tenebat dantes decem milia libras, omnem ei suam justiciam quittaverunt, et prefati viginti jurati ceciderunt, et sic pace inter clerum et cives reddita [(79) 1Kb] , ipso anno circa purificationem beate Virginis translatus est de Virduno ad episcopatum [Col. 0983B] Altisiodorensem [82 1Kb] idem episcopus, pace nondum [83 1Kb] bene confirmata.

10. Cum venerabilis abbas Lodowicus senio fessus resignasset, presentibus viris reverendis patribus, [Col. 0984A] scilicet Johanne Mettensi, Rogero Tullensi Radulfo Virdunensi. Willermus abbas Sancti Mansueti eligitur. Qui cum monachus hujus loci factus fuisset prior Flaviniacensis, invenit dictum prioratum ecclesia et omnibus officinis omnimode dirutum et ad nichilum redactum. Hic appendens in statera considerationis, sibi ad dedecus cedere si deses existeret, et ad meritum si strenuus emendationi loci insisteret, Deum, cui familiare est etiam non rogantibus multa prestare, sibi in adjutorium invocavit, et tanto operi tantoque oneri humeros apposuit; qui, divino se brachio sustentante, primo anno tigna, laquearia, tecta et celaturam ecclesie cum turri, veteribus operturis putrefactis abjectis, usque ad summum restauravit. Capitulum quoque [Col. 0984B] cum dormitorio, refectorium cum granariis satis competenter et honeste resarcivit. Horreum etiam, quod sepibus circumseptum erat et clausum, sumptuoso opere et forti de novo construxit, grangias [Col. 0985A] circumjacentes melioravit, decimas Dynvas [(80) 1Kb] et de Chamont, que per 40 annos prioratui Flaviniacensi sublate fuerant a comite Lunarisville [(81) 1Kb] , per industriam suam et laborem, et per ducem Lothoringie Matheum ad locum suum revocavit, et fere medietatem ville de Flavignei, quam dux Lothoringie Matheus sasiverat et suo dominio mancipaverat, cum multis rebus aliis reacquisivit. Quam commodus huic loco extiterit, ipsis rerum et edificiorum monimentis declaratur. Igitur pro hujuscemodi et aliis bonis ad abbatiam Sancti Mansueti ipso invito tractus fuit. Qui illo transvectus, invenit ecclesiam tam bonis spiritualibus quam temporalibus dissipatam et gravibus debitis oneratam. Omnes fere reditus ecclesie profundissimo debitorum [Col. 0985B] diluvio submersos reperit, et calices, textus, cruces casulasque et meliores cappas invadiatas invenit, ita quod sortis dilatio usuras parturiret ampliores; tectum ecclesie, celaturam, clausuram quoque curie reparavit, alias etiam officinas melioravit, industria sua et labore debita minoravit, usuras leviavit, universa que oppignorata erant redemit, reditus ampliavit, ecclesiam de Clateigneis a comite Tullensi cum appendiciis suis, altare vero ab episcopo Tullensi Rogero acquisivit, altare etiam de Germai et de Bures ab eodem episcopo cum appendiciis suis obtinuit, et multa alia, ex quibus emolumentum ad annuam valentiam centum librarum possit provenire, ecclesie Beati Mansueti acquisivit infra spatium octo annorum et dimidium, [Col. 0985C] quibus prefuit ecclesie illi. Qui, inquam, Willermus abbas ecclesiam dictam, cui preerat, non spiritualibus solummodo, verum etiam temporalibus copiosissime extulit incrementis. Hic de priore suo Jacobo dicto de Vignuoles, cujus vitam et mores satis compositos et honestos noverat, de assensu Radulfi Virdunensis episcopi abbatem apud Sanctum Agericum creavit. Hic pius et mansuetus, quamvis brevi abbatizaverit tempore, nomen bonum loco illi acquisivit. Fuit enim valde gratiosus et multa bona in loco illo operatus est.

11. Igitur venerabili patre nostro Willermo abbatizante, seditio, de qua supra mentionem fecimus, que inter episcopum Guidonem de Melloto [86 1Kb] ex [Col. 0985D] una parte, et cives Virdunenses ex altera versabatur, in tantum invaluit, ut episcopus predictus quacumque potuit, res, reditus et bona nostra manu violenta subripuerit. Comes vero Barrensis hinc, dominus quoque de Aspremont inde. Bonis ergo nostris datis undecumque in direptionem, compulsi sumus necessitate urgente locum nostrum inviti deserere. Dispersi igitur per nostros prioratus et per alia loca, tamdiu irrequieto ibi mansimus animo, [Col. 0986A] quousque lis utrimque sedaretur. Interea cives Virdunenses timentes, ne episcopus castra locaret et excubitores poneret in turribus nostris, quibus arceret introitum et exitum civibus, proposuerunt turres dejicere, ne eis essent impedimento. Lapicidis ergo generali edicto congregatis, ceperunt turres instrumentis suis ferreis effodere, ut eas valerent facilius dejicere; cujus rei geste memoria monimentis patentibus in posteros perpetuo poterit derivari. Hoc viso, venerabilis pater noster Willermus animo graviter consternatus, cives cepit multimodis rogatibus pulsare, ne tantum facinus perpetrarent. Qui nullatenus rogatui ipsius voluerunt acquiescere, nisi sub tali conditionis pactione, quod, si episcopus occasione turrium ipsis aliquod gravamen [Col. 0986B] inferret, predictus abbas cum capitulo teneretur eis in duobus milibus libris fortium obligatus [87 1Kb] . Obsidibus igitur datis et pactione confirmata, turres in statu suo permanserunt. Cives vero clausuram curie, domum portariam et lapides ecclesie, sculptos multis sumptibus et politos, ad valentiam fere trecentarum librarum, ad clausuram suorum menium et propugnaculorum deduci fecerunt. Episcopus igitur his et consimilibus in iram concitatus, videns se nichil posse inferre gravaminis civitati et civibus, omnem Scantiam a summo usque deorsum et totum suburbium superius usque ad Sanctum Amantium, ut saltim vel sic furori suo satisfaceret, igni fecit concremari.

12. Hujus temporibus cum Fridericus imperator [Col. 0986C] in superbia et abusione in ecclesiam Dei rabie deseviret efferata et fraude heretica serpentino lapsu universum pene orbem inquinaret, summus pontifex Innocentius IV, reluctandi gratia Lugduno Gallie appulit (an. 1245), non ut hostiles conflictus timidus declinaret, sed ut potius et securius reluctari valeret. Fidei igitur armatus clipeo, adjutorio fretus divino, ei se viriliter opposuit, ne veritatem falsitas obumbraret, ne equitati iniquitas prevaleret, ne fidem perfidia debellaret. Exerto igitur potentissime Petri gladio, in ipsum excommunicationis dictavit sententiam. Post hec communicato tocius cleri consilio, universalis ecclesie judicio predictus Fridericus sceptro imperialis honoris privatur [Col. 0986D] (an. 1246); cujus sede landegravius sublimatur, ut catholice fidei materiali gladio ferret auxilium, ut ab altero alterius insufficientia suppleretur, cum hi duo gladii mutuum a se mendicent auxilium atque ad invicem sibi vires debeant alternas impertiri; qui brevi supervivens tempore, suis morte sua intulit mesticiam et dolorem. Isto sublato de medio (an. 1247), erectus est in regem vir nobilis Willermus, miles acerrimus, filius comitis de [Col. 0987A] Holande; qui multis commissis preliis contra regem Conradum, filium predicti Friderici apostate, et aliquibus captis munitionibus et castellis, innumeras perpessus est insidias et dolores. Innocentius vero summus pontifex pro tuicione ecclesiastice libertatis, se ad omne discrimen obitiens, ecclesieque Dei persequutionibus commoriens, exactionibus inauditis et importunis cepit omnem ecclesiam et monasteria enormiter exhaurire, ita quod vicenariam, deinde denariam partem omnium redituum et decimarum in donativis milicie sibi dari ab omni ecclesia et monasteriis compelleret, eos vero qui negarent excommunicationis sententia percelleret; cardinales vero hinc, summus pontifex inde, tam in vicenario quam in denario, tam in pensionibus [Col. 0987B] quam in procurationibus et subventionibus, in mille [Col. 0988A] libras [ecclesiam [88 1Kb] nostram] gravaverunt [89 1Kb] . Cum igitur mirabiles essent elationes maris et mirabilis in altis Dominus (Psal. XCII, 6), statuit procellam ejus in auram, et ille, qui imperat ventis et mari, imperio suo imperavit, imperatori ne imperaret; humiliavit enim eum is, qui est ante secula, qui humiliat omnem altitudinem extollentem se adversus scientiam Dei. Nimis enim oppresserat et in conculcationem dederat ecclesiam Dei. Praeterea ille Fridericus, qui vehementi scismate turbaverat urbes et regna concusserat, corruit cum Dagon, sortem habiturus cum Chore, Dathan et Abyron, quorum imitatorem se fecit, ecclesias in Christi contumeliam conculcando et ipsorum bona depopulando. Quo defuncto, domnus papa Mediolanum [Col. 0988B] repedavit (an. 1250).




[Col. 0987]
ANNALES SANCTI VITONI VIRDUNENSIS.

[Col. 0987B] 96. Passio sancti Dyonisii. Sanctus Sanctinus cum Antonino ex precepto beati Dyonisii post martyrium ipsius Romam tendens angelica visitatione edoctus, ad urbem Clavorum, que Virdunum dicitur, [Col. 0987C] divertit; verbum Dei civibus predicans, multos convertit et ecclesiam in honore beati Petri construens et consecrans, ab ipsis christianis quos converterat episcopus eligitur primus.

360. His temporibus post vastationem Hunorum ecclesie refloruerunt, et Pulchronius, discipulus Lupi Trecassini episcopi, ecclesie Virdunensi 5. episcopus preficitur.

503. Transitus sancti Firmini episcopi Virdunensis. Cui a Clodoveo rege beatus Vitonus substituitur, et intronizatur in sede pontificali.

518. Annunciatio sancti Agerici.

528. Transitus beati Vitoni Virdunensis episcopi.

554. Ordinatio [90 1Kb] episcopatus sancti Agerici.

602. Obiit sanctus Agericus; succedit Caramerus.

[Col. 0987D] 688. Pipinus, Ansegisi filius, cepit regnare. A cujus temporibus beatus Madelveus duravit usque ad tempora Karoli Magni.

Iste Pipinus dux et illuster princeps Francorum cum uxore sua illustra matrona Plectrude dederunt ecclesie Sancti Vitoni villam Paridam cum pertinenciis suis cum silva spaciosa que Nauca sancti Vitoni dicitur, anno septimo Childeberti regis.

[Col. 0988B] 758. Obiit sanctus Madelveus episcopus Virdunensis.

771. Petrus Virdunensis episcopus instituitur.

795. Obiit Petrus episcopus Virdunensis; succedit [Col. 0988C] Austrannus.

800. Obiit Austrannus episcopus Virdunensis; succedit Herilandus [(82) 1Kb] .

847. Obiit Hildinus Virdunensis episcopus; succedit Hatto.

915. Combusta est ecclesia Sancti Vitoni Virdunensis liba: [91 1Kb] memorie sanctorum.

920. Obiit Dado episcopus Virdunensis; succedit Bernoynus.

941. Obiit Bernoinus episcopus Virdunensis; succedit Berengarius, Ottonis imperatoris consanguineus.

952. De monasterio Sancti Vitoni pelluntur clerici, subrogantur monachi sub abbate Huberto [(83) 1Kb] .

[Col. 0988D] 958. Obiit Berengarius episcopus Virdunensis; succedit Wicfridus, qui fundavit ecclesiam Sancti Pauli Virdun.

986. Obiit Wicfridus episcopus Virdunensis; succedit Adelbero.

990. Obiit Adelbero episcopus Virdunensis; succedit Heymo, qui fundavit monasterium monialium Sancti Mauri.

[Col. 0989A] 1005. Obiit Fingenius abbas Sancti Vitoni: succedit Richardus.

1025. Obiit Heymo episcopus Virdunensis; succedit Raymbertus, qui fundavit monasterium Sancti Agerici.

1039. Obiit Raymbertus episcopus Virdunensis; succedit Richardus.

1046. Obiit Richardus abbas Sancti Vitoni; succedit Walerannus. Obiit Richardus episcopus Virdunensis; succedit Theodericus.

1048. Civitas Virdunensis a duce Godefrido et Balduino capitur, depredatur, et una cum monasterio Sancte Marie incenditur.

1049. Obiit beatus Odilo abbas Cluniacensis. Dedicata est ecclesia beate Marie Magdalene a [Col. 0989B] Leone papa IX.

1056. Obiit Heinricus imperator; succedit Heinricus puer.

1060. Obiit Walerannus abbas; succedit Grimoldus.

1064. Sancti Bartholomei capella cum atrio dedicatur. Et stella que dicitur cometa apparuit; quo etiam anno Haroaldus Anglorum rex interimitur, succedente Willermo.

1069. Obiit Godefridus dux, filius Gozelonis ducis; succedit filius ejus Godefridus Gibbosus dictus.

1071. Obiit Ermenfridus canonicus et edificator ecclesie Beate Marie Magdalene.

1075. Rodulfus dux invasit Saxoniam.

[Col. 0989C] 1076. Obiit Godefridus minor dux; succedit Godefridus qui dicitur Bulloniensis.

1077. Rodulfus abbati Grimoldo succedit. Gelu validum 4 mensibus continuum.

1078. Obiit Grimoldus abbas.

1079. Bellum in Saxonia, ubi Rodulfus dux interimitur a Heinrico minore.

1080. Translatum est corpus domni episcopi Richardi, et sepultum est ante chorum in novam basilicam Sancte Marie.

1082. Sedicio magna inter regnum et sacerdocium. Pro qua a monasterio sancti Vitoni per septennium monachi sunt expulsi, scilicet usque post mortem Theoderici episcopi Virdunensis

1086. Bellum in Sathanaco.

[Col. 0989D] 1087. Obiit Willermus dux Normannorum et rex Anglorum. Victor papa. Translatio sancti Nicholai in Bar.

1088. Obiit Theodericus episcopus Virdunensis; succedit Richerus, et Urbanus papa.

1091. Obiit Herimannus Mettensium episcopus.

1095. Consecratio Richeri episcopi. Concilium episcoporum pene totius orbis, exceptis Lothoringis Alemannis Baugariis, apud Clarummontem Avernie est congregatum.

1097. Stella que dicitur commeta apparuit.

1098. Obiit Urbanus papa; succedit Pascalis papa.

[Col. 0990A] 1099. Obiit Rodulfus abbas; succedit Laurentius Jherusalem a duce Godefrido Bulloniensi et a christianis capitur.

1106. Imperatori Heinrico patri mortuo Heinricus succedit.

1107. Richerus episcopus obiit; cui succedit Richardus electus.

1111. Monasterium Sancti Vitoni expulsis monachis a Richardo episcopo desertum. Heinricus, filius Heinrici dicti regis, Romam quasi pape Pascali satisfacturus veniens, ipsum cum cardinalibus infra beati Petri ecclesiam tradicione cepit et in cenoso loco trusit.

1114. Monachi Sancti Vitoni ad monasterium redeunt post mortem Richardi episcopi. Vacavit [Col. 0990B] episcopatus tribus annis semis.

1116. Succedit episcopus Heinricus Virdunensis.

1117. Bellum ante Virdunum comitum Raynaldi et Willermi. Obiit Pascalis papa; successit Gelasius.

1118. Obiit Balduinus rex Jerosolimitanus.

1119. Obiit Gelasius papa; succedit Kalistus secundus.

1120. Civitas Virdunensis a comite Raynaldo capitur, et maxima pars urbis cum monasteriis Sancti Salvatoris, Sancti Petri Sanctique Agerici incenditur et spoliatur.

1122. Cives Virdunenses comiti Heinrico de Grandi-Prato hanc urbem per tradicionem reddiderunt; a quo aliquanto tempore possessa, multa [Col. 0990C] mala ibi commisit.

1124. Concordia facta est inter regnum et sacerdocium.

1125. Obiit Kalixtus papa; succedit Honorius. Heinricus quintus imperator obiit; succedit Lotharius dux Saxonie.

1129. Heinricus episcopatum reddidit. Orsio abbas Sancti Dionisii Remensis eligitur.

1130. Obiit Honorius papa; succedit Innocencius [92 1Kb] .

1131. Orsio episcopatui renunciavit, et Adelbero archidiaconus eligitur et die sancto pasche Parisius consecratur ab Innocentio papa.

1132. Turris Virduni capitur et evertitur.

1138. Obiit Lotharius imperator; cui succedit [Col. 0990D] Conrardus.

1139. Obiit Laurencius abbas Sancti Vitoni; Segardus successit.

1142. Obiit Segardus abbas; cui Cono successit.

1143. Innocencius papa obiit; succedit Celestinus.

1144. Obiit Celestinus papa; Lucius successit.

1145. Obiit Lucius papa; Eugenius succedit tercius.

1147. Eugenius papa corpus beatissimi Patris Vitoni in ipsius die festivitatis in novo feretro [Col. 0991A] transposuit, et in die festivitatis Sancti Martini ecclesiam Beate Marie dedicavit.

1150. Obiit Eugenius papa; succedit Anastasius, et postea Adrianus. Combustum est monasterium Sancte Marie Magdalene et maxima pars urbis.

1152. Obiit Corardus rex Romanorum; succedit Fredericus dux Elisatii.

1153. Bellum ante Mozon, ubi Mettenses interierunt. Ascalona capta a christianis. Rex Lotharingiorum Fredericus perrexit Romam ad imperium dilatandum.

1156. Ordinatio Alberti episcopi duobus annis ante obitum Adelberonis.

1158. Obiit Adelbero episcopus Virdunensis.

1161. Obiit Adrianus papa; succedit Alexander [Col. 0991B] III.

1163. Obiit Albertus episcopus Virdunensis et monachus Sancti Vitoni; succedit Richardus dictus Infans.

1171. Obiit Richardus electus Virdunensis; Arnoldus succedit. Passus est sanctus Thomas Cantuariensis episcopus.

1178. Obiit Cono abbas Sancti Vitoni, qui turres lapideas et locum Thezauri dictum fieri jussit et feretrum sancti Vitoni compleri. Cui succedit Richerus.

1179. Richerus spontanea voluntate finitur; succedit Allestannus junior, et ipso anno obiit; cui successit Allestannus senior.

[Col. 0991C] 1181. Obiit Arnoldus episcopus Virdunensis is sagitta in capite percussus ante castrum de Sancta Manehulde; Heinricus succedit.

1182. Obiit Alexander papa; succedit Lucius papa.

1183. Allestannus senior abbatie renunciavit; Thomas abbas Maurimontis subrogatur.

1186. Obiit Lucius papa; succedit Urbanus. Heinricus episcopatui renunciavit, et Albertus eligitur.

1187. Thomas abbas renunciavit; Hugo succedit. Obiit Urbanus papa, et Gregorius succedit: qui eodem anno obiit; succedit Clemens.

1189. Obiit Fredericus imperator; succedit filius [Col. 0991D] ejus Heinricus.

1190. Obiit Clemens papa; succedit Celestinus.

1194. Fames valida adeo ut frumentum precio 4 librarum venumdaretur.

1197. Obiit [93 1Kb] Celestinus papa; succedit Innocentius tertius. Hugo abbas prelature cessit; cui Stephanus succedit; qui paralisi percussus abbacie renunciavit eodem anno. Lodoicus in abbatem eligitur, [Col. 0992A] frater Alberti episcopi Virdunensis.---Obiit Heinricus imperator; cui succedit Philippus.

1200. Capta est Constantinopolis a Francis et a Venetis, et Balduinum comitem Flandrie imperatorem constituunt.

1208. Philippus rex nondum imperator est interfectus a palatino . . . . . . . ; succedit Otto comes . . . . . i; quid postquam consecratus est mandatis Innocencii pape imperans excommunicatus . . . . . . dis depositus est regia dignitate, et sublimatus est imperio Fredericus dux Apulie. Sedicio magna orta Virduno, cives consurgentes in clericos, clerici in cives, et multa mala perpetrantes; ad ultimum obiit Albertus episcopus lancea interemptus; cui succedit Robertus primicerius.

[Col. 0992B] 1216. Convocatum est Rome generale concilium, et ibi cruce signatus est imperator Fredericus. Obiit Innocencius papa; succedit Honorius.

1217. Obiit Robertus episcopus Virdunensis; succedit Johannes de Aspero-monte; qui fundavit monasterium Sancti Nicolai in Prato. Factum est incendium hujus civitatis Virdunensis a gradibus Sancte Marie et ab Ancelini vici porta usque ad pontem Brachioli, generaliter a muro usque ad murum.

1222. Obiit sanctus Dominicus inventor ordinis Predicatorum.

1224. Johannes Virdunensis episcopus episcopatui renunciavit, transiens ad episcopatum Mettensem; cui Radulfus de Torta succedit, cantor de [Col. 0992C] Lyons [(84) 1Kb] . Lodoicus abbas Sancti Vitoni tabulam argenteam ante majus altare fieri jussit. Gregorius papa Fredericum imperatorem monuit, ut cum exercitu suo, qui jam pridem cruce signatus erat, ad exterminandos fidei christiane inimicos Jerosolimis proficisceretur.

1226. Obiit Honorius IX, papa; succedit Gregorius.

1227 . . . . . pugna inter Radulfum episcopum Virdunensem et inter cives . . . . . ii.

1232. Canonizatus sanctus Dominicus inventor fratrum Predicatorum.

1237. VIII Idus Marcii Lodoicus abbas senio fessus abbacie resignavit, qui opus sumptuosum monasterii [Col. 0992D] inchoaverat, et anno sequenti obiit. Cui Guillermus abbas Sancti Mansueti electione succedit, olim monacus Sancti Vitoni; qui in eodem opere sumptuoso, in edificiis domorum et capelle, in capsis sanctorum, in campanis optimis et maximis, et in acquisicione fundorum fidelissimus inventus est, sicut [94 1Kb] et predecessor ipsius.

1241. Obiit Gregorius papa; succedit Celestinus sedit diebus 18; vacat per triennium sedes.

[Col. 0993A] 1243. Succedit Innocencius in papatu.

1245. Obiit Radulfus episcopus Virdunensis; successit Guido de Triagnel; qui eodem anno obiit; cui Guido de Melloto succedit. Sedicio magna inter ipsum et cives Virdunenses extitit; pace facta, eodem anno transivit ad Altissiodorensem episcopatum; cui succedit Johannes de Aix.

1253. Obiit Innocencius papa; Allexander succedit. Obiit Johannes d'Aix electus Virdunensis diaconus; cui ex provisione domni pape Jacobus archidiaconus Laudunensis succedit, natione Gallicus ex civitate Trecensi.

1256. Jacobus Virdunensis episcopus ex pape precepto translatus est ad patriarchatum Jerosolimis; cui succedit Robertus Mediolanensis.

[Col. 0993B] 1259. Obiit Guillermus abbas. Vacavit sedes per octo annos, durante lite inter duos electos, videlicet Dominicum prepositum et Radulfum priorem Montis Sancti Martini, qui tamen obtinuit; et propter hoc sumptuosum opus monasterii cessavit, multis impetitionibus [95 1Kb] et dampnis per eum huic ecclesie factis. Obiit Allexander papa; successit Jacobus prefatus Virdunensis episcopus patriarcha Jerosolimis, dictus Urbanus papa IV, qui sollempnitatem sanctissimi sacramenti instituit.

1264. Obiit Urbanus papa; succedit Clemens.

1265. Karolus comes Andegavensis, frater Ludovici regis Francie, dux exercitus christianorum, devicit Manfridum tocius christianitatis inimicum.

[Col. 0993C] 1267. Obiit Clemens; succedit Gregorius.

1270. Obiit sanctus Ludovicus Francorum rex.

1271. Obiit Robertus II, episcopus Virdunensis; successit Ulricus de Satanacho [96 1Kb] , prepositus beate Marie Magdalene.

1272. [Obiit [97 1Kb] ] Gregorius papa; succedit Innocencius.

1273. Obiit Ulricus episcopus Virdunensis; post hunc vacavit sedes per tres annos.

1276. [Obiit [97 1Kb] ] Innocencius papa; [succedit [97 1Kb] ] Adrianus papa, et inde Johannes. Succedit in episcopatu vero Gerardus de Grandissono.

1277. Obiit Johannes papa; succedit Nicholaus.

1278. Obiit Gerardus de Grandissono episcopus Virdunensis; succedit frater ejus Henricus de [Col. 0993D] Grandissono.

1281. Obiit Radulfus abbas; succedit Johannes.

1286. Obiit Johannes abbas; succedit Tiericus. Obiit Heinricus de Grandissono episcopus Virdunensis; vacavit per 4 annos.

1290. Succedit in episcopatu Virdunensi Jacobus de Revigneyo clericorum generalissimus.

[Col. 0994A] 1292. Obiit Tiericus abbas; Gobertus elimosinarius eligitur; sed Philippus Dorne prior de Corbigney [98 1Kb] .

1296. Obiit Jacobus II, episcopus in curia Romana, qui ibi iverat propter discordiam quam habebat contra cives Virdunenses. Succedit Johannes de Richeri-curte dictus de Aspero-monte Illus.

1297. Obiit Philippus abbas; succedit Hugo de Remis.

1302. Obiit Johannes de Richeri-curte episcopus Virdunensis; succedit Thomas de Albo-monte.

1303. Obiit Hugo abbas Sancti Vitoni; succedit Baudocus de Failleyo, prior de Munau.

1305. Obiit Baudocus abbas; succedit Nicolaus [Col. 0994B] Maisel celerarius. Obiit Thomas episcopus Virdunensis; successit Nicolaus de Nova-villa super Horne [(85) 1Kb] .

1312. Nicolaus episcopus Virdunensis resignavit oneri sui episcopatus; cui succedit Heinricus de Aspero-monte.

1314. Obiit Heinricus de Lucembourge imperarator, qui in perceptione eucaristie et in amministratione [99 1Kb] sanguinis Christi veneno apposito in calice intoxicatus est in Ytalia.

1316. Obiit Nicolaus abbas Sancti Vitoni; cui succedit Symon de Nanceyo, prior Flaviniaci. Magna fames et maximo mortalitas hominum.

1318. Obiit Symon de Nanceyo abbas Sancti Vitoni; cui succedit Theobaldus de Bazelle, prior de [Col. 0994C] Munau.

1319. Obiit Theobaldus abbas Sancti Vitoni; succedit consaguineus ejus Erardus de Bazelle; qui debita et impinoraciones [100 1Kb] suorum predecessorum delevit.

1325. Archidiaconus Treverensis, rex Boemie, comes Barensis et dux Lothoringie cum eorum comitatu ter in anno fuerunt ante Meten. Propter hoc Patries [1 1Kb] tota fuit combusta

1332. Facta sunt tonitrua et corruscaciones in crastino nativitatis Domini. Majores civitatis Virdunensis a communitate civitatis religati fuerunt.

1336. Conbusserunt cives Virdunenses villam de Buxey [(86) 1Kb] , et ipsis redeuntibus, ad pontem de Way [(87) 1Kb] multi fuerunt occisi et vulnerati a Barensibus, [Col. 0994D] et Virdunensis episcopatus per tradicionem [100 1Kb] .

1340. Erardus abbas Sancti vitoni fieri jussit duas majores medias campanas [2 1Kb] .

1346. Rex Anglorum prope Cuxei [(88) 1Kb] debellavit, regem Francorum, et ibi occubuerunt rex Boemie, dux Lothoringie et alii multi principes.

1349. Obiit Heinricus episcopus Virdunensis; [Col. 0995A] Heinricus de Germiney eligitur. Hic non fuit confirmatus. Obiit Erardus abbas Sancti Vitoni; Bastiavus prior Calidi-fontis eligitur; sed Raymundus Dachic gratia sedis apostolice obtinuit.

1353. Raymundo abbati succedit Gerardus de Voudenayo gratia sedis apostolice. Qui bona monasterii Marie [3 1Kb] dissipavit, census et redditus obligavit, litteras et cartas summe necessarias impignoravit, homines et subditos depauperavit et suis bonis spoliavit, redditus ipsius in tercia parte minoravit ac in aliis 26 milibus Francis et ultra dampnificavit, ac ipsum monasterium in tantam redegit paupertatem, quod vix in anno duodecies matutine cantabantur in eo. Qui omnia [4 1Kb] parcat sibi Deus et indulgeat.

[Col. 0995B] 1381. Obiit Gerardus de Vodenay abbas Sancti Vitoni; cui succedit Johannes de Tric, prior Flaviniaci.

1382. Obiit Johannes de Tric abbas Sancti Vitoni; succedit Heinricus de Passavant dictus le Champenoy, prior Calidi-fontis, qui impinoraciones et debita sui predecessoris valde minoravit.

1391. Obiit Heinricus abbas bonus gubernator; Reginaldus Pallardelli gratia sedis apostolice succedit, monachus Sancti Michaelis.

1403. Obiit Leobaldus de Cusancia episcopus Virdunensis; Johannes de Sarraponte, filius domini Johannis de Commarceyo militis, succedit; qui multa passus fuit incommoda per predones et aliquos vassallorum episcopatus Virdunensis, sibi inique [Col. 0995C] et sine causa illata.

1413. Ignis in vigilia festivitatis sancti Vitoni in meredionali campanili neglectus liquefecit duas grossiores campanas; quas abbas Reginaldus anno sequenti restauravit.

1417. Obiit Reginaldus abbas; succedit nepos ejus. [Obiit [5 1Kb] ] Stephanus Burgensis, elemosinarius Sancti Vitoni, rector fidelissimus.

1420. Translatus est Johannes de Sarraponte ad episcopatum Cathalaunensem per permutationem factam inter ipsum et Ludovicum de Bar cardinalem episcopum Portunensem, ducem Barrensem, marchionem de Ponte, dominum de Cassel et administratorem episcopatus Virdunensis.

[Col. 0995D] 1430. Stephanus abbas de minori campana Reginaldi abbatis dirupta fecit majorem. Obiit Ludovicus de Bar cardinalis et episcopus Virdunensis; succedit Ludovicus de Harracourt, cantor Virdunensis.

1431. Stephanus abbas Sancti Vitoni ex illo magnifico [Col. 0996A] et sumptuoso antiquo opere ecclesie Sancti Vitoni, per Lodoicum et Guillermum abbates incepto et ad maximam ruinam deducto, tegimine carente, meliores capiendo lapides, aliud novum incepit et usque ad meredianum portale introitus communis hinc inde compleri fecit, cum suis verevis volturis et coopertura decenti.

1436. Translatum est corpus Lodoici abbatis ab antiquo opere in novum sub altari Sancte Marie ad caput.

1437. Dedicata sunt 4 altaria priora novi operis VI Kal. Junii. Ludovico Virdunensi episcopo obtinendo episcopatum Tullensem, Guillermus abbas Sancti Theoderici [6 1Kb] prope Remis auctoritate apostolica succedit in episcopatu Virdunensi

[Col. 0996B] 1438. Fames valida.

1448. Stephanus abbas 4 columpnas cupreas emit.

1449. Permutando Guillermus episcopus Virdunensis transivit ad episcopatum Tullensem. Et Ludovicus episcopus Tullensis rediit Virdunum; quem bene rexit.

1451. Mortalitas ypidimie in Virduno 2500 hominum.

1452. Stephanus abbas Sancti Vitoni obiit. Johannes de Arenceyo camerarius eligitur; sed 15 mensibus elapsis a sede apostolica dejicitur ad instanciam domni Guillermi Hugonis cardinalis, cui administratio tribuitur; post novem menses Anthonius de Serieres [7 1Kb] prior Flaviniaci ab eo extraxit, dando annualem pancionem 400 ducatorum aureorum.

[Col. 0996C] 1454. Cessavit opus nove ecclesie Sancti Vitoni.

1455. Obiit idem domnus Guillermus cardinalis et pancio ejus.

1456. Obiit Ludovicus episcopus Virdunensis; Guillermus de Haracourt, consanguineus ejus, prepositus Montis-falconis, succedit.

1461. Obiit Karolus Francorum rex; succedit filius ejus Ludovicus. Anthonius abbas, majori campana abbatis Stephani dirupta, restauravit. Et duas cappas sericas auro et argento contextas emit. Obiit Johannes de Arenceyo, olim electus [8 1Kb] Sancti Vitoni, camerarius et prior Calidi-fontis.

1463. Renovatum fuit analogium et tota sepultura [Col. 0996D] octo Virdunensium pontificum in cymiterio hujus monasterii Sancti Vitoni quiescentium olim et antiquitus ante majus altare.

1475. [9 1Kb] Obiit Antonius abbas hujus loci.

1476. Mors Caroli Burgund. apud Nanceium.

1481. Obiit Matheus abbas; succedit Gerardus [10 1Kb] .




ANNO DOMINI MCXXIV-MCXCII.
SANCTUS STEPHANUS DE MURETO ORDINIS GRANDIMONTENSIS INSTITUTOR ET FUNDATOR ET ALII GRANDIMONTENSES




[Col. 0997]
NOTITIA HISTORICA IN S. STEPHANUM
(Gal. Christ. nov. II, 646)

Stephanus I de Mureto, sic dictus a loco ubi per annos fere 50 vitam egit solitariam, primus prior, institutor et fundator ordinis Grandimontensis, erat ex nobili prosapia Arverniae, filius Stephani vicecomitis de Tiernio, seu de Tigerno, ex Candida, non inferioris generis matrona. Pater vero in Italiam profectus, eum tantum duodennem socium assumpsit; sed cum in morbum puer incidisset, commendatus est a comite Miloni Beneventano archiepisc., ex Arvernia quoque oriundo, viro eximiae sanctitatis, sub cujus disciplina duodecim annis fuit institutus, qui cum ad Dominum migrasset, Stephanus Romam venit, ubi quatuor annos exegit. Tunc electus est in papam Hildebrandus, dictus Gregorius VII, cui noster Stephanus notus erat. Ab eo ergo licentiam et privilegium impetravit instituendi novum ordinem monasticum secundum Regulam S. Benedicti, quam diu jam observarat inter quosdam in Calabria monachos arctioris observantiae. Certe sic loquitur Gregorius VII in suo diplomate: Cur indesinenter . . . . . . . a S. sede . . . . postules potestatem auspicandi conceptum ordinem monasticum juxta regulam S. Benedicti, quam diu expertus es inter fratres de Calabria, etc. Vide saeculum VI Bened. parte II, praefationis num. 82 et num. 83, ubi Mabillonius docte pro suo more de his disserit. Datum est diploma anno 1073, quamvis ordinis Grandimontensis institutionem differant usque ad triennium. Multi autem saeculum deserentes, secuti sunt eum, quibus eamdem vivendi normam ostendit, et Regulam scripsit, suisque fratribus observandam reliquit, in qua omnem esum carnium, curamque ac consortium mulierum, substantiam pecorum seu animalium, proprietatemque terrarum, exceptis eremis in quibus degerent, discipulis suis perpetuo interdixit. Quam Regulam tam Urbanus, quam Adrianus, Alexander III ac Lucius III, Romani pontifices, successivis temporibus confirmarunt, munientes ordinem praefatum permultis gratiosis privilegiis. Verum pro patribus nati filii, quia regula nimis rigida videbatur, eamdem multoties moderari fecerunt per summos pontifices, et maxime per Innocentium papam IV, apud Lugdunum, post concilium generale XVII Kal. Decemb. 1247, ac demum per Clementem papam V, apud Avenionem, XII Kal. Maii, sub an. 1309. Sanctus Stephanus a saeculo ad Christum migravit in cella de Mureto, diaconus tantum existens in ordine levitarum, in hoc imitator effectus alterius S. Stephani protomartyris et levitae, aetatis suae anno octogesimo, plenus miraculis et sanctis operibus VI Idus Februarii, epacta III, concurrente septimo cum bissexto, anno 1124, cum in eremo vixisset annis ferme quinquaginta, duobus mensibus minus, ut his ex carminibus colligi potest:

Nimbosus luces jam Februus egerat octo,
Lucifluus Stephani cum spiritus astra petivit,
Anno milleno centeno bis quoque deno.
Adjuncto quarto, regno coelo sibi parto.
Proposito fixo crucifixus cum Crucifixo,
Christo servivit Stephanus per quem modo vivit.

Eodem anno 1124 corpus ejus delatum est Grandim. VII Kal. Julii. Eum paulo ante mortem inviserant duo cardinales S. sedis legati, Gregorius tit. S. Angeli, et Petrus Leonis, qui totam ejus vivendi rationem didicerant. Fuit autem sanctorum confessorum catalogo inscriptus per Clementem III, bulla data XII Kal. Aprilis, pontific. anno II, Christi 1188, quo anno transmisit a latere suo legatum Joannem tit. S. Marci cardinalem, cum litteris apostolicis apud Grandimontem, ad promulgandam canonizationem ejusdem sancti Stephani, circa finem mensis Augusti: huc autem migraverant discipuli sancti Stephani a prima sede Mureto, quod monachi S. Augustini Lemovic. contenderent locum hunc ad se pertinere, qui tribus circiter millibus a Grandimonte distabat; tuncque solemni apparatu legatus celebravit relevationem S. Stephani, convocatis plurimis praesulibus abbatibus et religiosis viris, decursis ab ejus [Col. 0999] transitu annis 62, [(1) 1Kb] multis praeviis miraculis, ad declarationem sanctimoniae ejusdem divinitus perpetratis. Vita ejus amplior habetur manu exarata in codice abbatiae Grandimontensis.




[Col. 0999]
NOTITIA LITTERARIA.
(Histoire littéraire de la France par des religieux Bénédictins, t. XII, p. 416.)

1o Nous croyons pouvoir mettre au rang des écrits de saint Etienne l'acte remarquable par lequel il se consacra à Dieu [(2) 1Kb] . Il est trop court et trop édifiant, pour ne pas le rapporter ici: »Moi Etienne, je renonce au démon et à ses pompes: je m'offre à Dieu, et me remets entre les mains du Père, du Fils et dú Saint-Esprit, un seul Dieu en trois personnes, vivant et véritable.« Tel était l'acte qu'Etienne écrivit, après avoir mis à son doigt un anneau, comme la marque de l'alliance qu'il voulait contracter avec Jésus-Christ; puis le mettant sur sa tête, il dit: »Dieu tout-puissant et miséricordieux, Père, Fils et Saint-Esprit, un seul Dieu en trois personnes, qui vivez et régnez éternellement; moi frère Etienne je vous promets que dès ce moment je vous servirai dans ce désert dans la foi catholique. C'est pour cela que je mets cet acte sur ma tête, et cet anneau à mon doigt, afin qu'àu jour de ma mort, cette promesse et cet acte me servent de bouclier et de défense contre les embûches de mes ennemis. Rendez moi, Seigneur, je vous en supplie, la robe nuptiale; daignez me mettre au nombre des enfants de votre sainte Eglise; et lorsque mon âme se séparera de mon corps, revêtez-la de la robe de votre charité, et faites-la entrer dans la salle du festin des noces de votre Fils, pour régner avec tous vos saints. Sainte Marie, mère de Notre-Seigneur Jésus-Christ, je remets à votre Fils et à vous, mon âme, mon corps et mon esprit.«

2o Saint Etienne a laissé à ses disciples une Règle distribuée en soixante-quinze chapitres, à la tête desquels est un prologue très-pathétique, dans lequel on voit les grands principes de religion dont l'auteur était pénétré et bien instruit. Toutes les règles des divers ordres religieux, dit-il, ne sont que des ruisseaux, et non la source de la religion; ce sont des feuilles et non la racine. Il y en a une qui est la règle des règles et l'origine de toutes les autres: c'est l'Evangile. C'est là que tous les fidèles ont puisé et qu'ils puiseront jusqu'à la fin des siècles, pour y trouver les moyens d'observer les commandements de Dieu, et d'arriver à la perfection. Il veut que ses disciples répondent à ceux qui seront curieux de savoir quelle est la règle dont ils font profession, qu'ils n'en observent point d'autre que celle de l'Evangile. Si on leur faisait voir qu'il y a quelque chose qui n'y est pas conforme, il veut qu'on corrige sa règle, quoiqu'il assure n'y avoir rien mis que par l'avis des docteurs et de personnes d'une grande piété, et après avoir consulte avec grand soin les règles des Pères, pour s'y conformer. Cette règle contient plusieurs statuts excellents: la pauvreté et l'obéissance y sont recommandées (c. 1), comme étant le principal fondement de la vie religieuse. Le quatrième est remarquable par la défense que le législateur fait à ses disciples d'avoir des églises, et de recevoir aucune rétribution pour les messes. L'entrée de leur oratoire est interdite, les jours de dimanches et de fêtes, aux séculiers, parce qu'il convient qu'ils assistent aux offices dans leurs églises propres. Tout commerce et tout procès sont défendus par le quinzième chapitre. Le cinquante-quatrième, qui confie le soin du temporel aux frères convers, a occasionné dans l'ordre de Grandmont des troubles qui ont failli le renverser. Dans le cinquante-sixième, on voit quelle était la charité du saint instituteur à l'égard des malades, pour le soulagement desquels il ordonne qu'on vende même les ornements de l'église. Néanmoins (c. 57) il leur interdit absolument l'usage de la viande, sans aucune exception. (D. Mabillon [an. l. LXIV, n. 113] croit que ce qui a engagé saint Etienne à interdire l'usage de la viande, même aux malades, c'est pour eviter le reproche que les Grecs schismatiques avaient fait sur ce sujet aux moines Latins, sous le pontificat de Léon IX.) Il prescrit un jeûne perpétuel, depuis l'Exaltation de la sainte croix jusqu'à Pâques, excepté le dimanche et le jour de Noël; avec cette différence, que pendant le carême, l'unique repas se faisait après vêpres, et dans les autres temps après none: depuis la fête de la Toussaint jusqu'à Noël, il prescrit la même abstinence que pour le carême; dans les autres jeûnes, il permet les oeufs et le fromage. L'élection du prieur de Grandmont se devrait faire par le concours de tout l'ordre (c. 60): deux religieux de chaque monastère s'étant rendus au lieu de l'election, on en choisissait douze, six clercs et six convers, qui élisaient le prieur. Cette règle a été approuvée par plusieurs papes, dont quelques-uns y ont changé différents articles: elle a été mitigée en particulier par Innocent IV, l'an 1247, après le concile général de Lyon, et par Clément V, l'an 1309, à Avignon.

L'éditeur de Rouen qui a publié la Règle de saint Etienne, et M. Baillet dans la préface sur la traduction des Maximes de ce saint, avancent qu'il se contenta d'instruire ses disciples par ses paroles et son exemple, sans jamais rien écrire, et que la Règle a été recueillie ensuite par ses disciples, particulièrement par Pierre de Limoges, et mise dans la forme où elle est par Gérard, septième prieur de Grandmont. Mais D. Mabillon [(3) 1Kb] , ou plutôt D. Martène, dans une addition qu'il a faite au manuscrit de D. Mabillon [(3*) 1Kb] , soutient que cette prétention n'est appuyée d'aucune raison et d'aucune autorité, et qu'il suffit de lire cette excellente règle avec quelqu'attention, pour être persuadé que le véritable auteur est saint Etienne, qui s'y decouvre lui-même, tant dans le prologue que dans les chapitres 9, 11 et 14.

On a douté autrefois si saint Etienne de Muret et ses premiers disciples avaient fait profession de la [Col. 1001] Regle de saint Benoît. Trithème, Yepez, Haëftenne, Le Mire, Choppin, et plusieurs autres ont été pour l'affirmative; le P. Mabillon a suivi ce sentiment dans sa préface sur la seconde partie du sixième siècle des actes. Néanmoins c'est un sentiment qu'il faut abandonner, à l'exemple du P. Mabillon lui-même [(4) 1Kb] , qui, ayant examiné avec plus d'attention les fondements sur lesquels il est appuyé, en a reconnu le peu de solidité, et toujours conduit par l'amour du vrai, a changé d'avis. Il est inutile de rapporter ici les raisons qui font voir que saint Etienne de Muret n'a suivi ni la Règle de saint Benoît, ni celle de saint Augustin, mais qu'il en a dressé une particulière. Le lecteur peut consulter ce que dit sur cette matière D. Martène dans la préface du sixieme volume de sa grande Collection, où il parle de l'origine de l'ordre de Grandmont. Il nous suffit de dire que, quelle que fût la Règle de ce saint instituteur, ses disciples firent l'admiration et l'étonnement de leur siècle par leur sainteté. Tous les écrivains qui en ont parlé ont dit des choses merveilleuses. C'étaient des anges selon l'expression de Pierre de Celles (ep. 8), qui était persuadé que la moindre prière de ces saints solitaires, ou de ces anges, comme il les appelle, pouvait lui procurer le secours du ciel. Jean de Salisbury, auteur contemporain, nous les représente [(4*) 1Kb] comme des hommes, qui, s'étant élevés au-dessus des nécessités de la vie, étaient victorieux non-seulement de la cupidité, de l'avarice, mais de la náture même. Etienne de Tournay (ep. 2) n'en parle pas avec moins d'éloges. Il les qualifie de bons hommes; nom qui leur fut donné, comme pour marquer leur bonté et leur piété: de sorte qu'on appelait boni-hominias les maisons qu'ils habitaient.

La Règle de saint Etienne a été imprimée à Dijon chez Pierre Palliot, l'an 1645, en un petit in-12, sous ce titre: Regula S. Stephani confessoris auctoris et fundatoris ordinis Grandimontensis. Lipen en cite une autre édition in-16, plus ancienne de deux ans, dans la même ville. Albert Barny, vicaire général de l'ordre de Grandmont, la fit imprimer, l'an 1650, en un volume in-18, à Paris, chez Jean Paslé; et y joignit les Maximes de saint Etienne recueillies par ses disciples; les constitutions et statuts faits dans le chapitre général de cet ordre tenu en 1643; enfin l'office du saint fondateur. L'an 1671, la mème Règle a été imprimée à Rouen, par Eustache Viret.

3o Outre la Règle de saint Etienne, nous avons de lui des maximes et des instructions qui n'ont été recueillies qu'après sa mort par ses disciples. M. Baillet [(5) 1Kb] préténd que les disciples de ce saint »voulurent même que l'on prît ce recueil pour la règle de leur institut qui, selon lui, n'en avait effectivement pas d'autre alors que l'Evangile, c'est-à-dire la règle commune de tous les disciples de Jésus-Christ, et le testament laissé à tous ses enfants. A dire vrai, ajoute M. Baillet, ces maximes ne sont autre chose que les maximes de l'Evangile même; et l'on peut juger que saint Etienne n'avait point eu intention de donner une autre règle à ses disciples puisque, sur la fin de ses jours, il les exhortait encore à persévérer dans la règle qu'il avait prise de l'Evangile pour les conduire: Tantum in regula, de Evangelio per me sumpta, perseveretis.« Ces paroles citées par M. Baillet ne semblent-elles pas prouver le contraire de ce qu'avance ce célèbre critique? Si Etienne n'avait point donné absolument à ses disciples d'autre règle que celle de l'Evangile, leur aurait-il dit de persévérer dans celle qu'il avait prise de l'Evangile? Il leur aurait dit simplement de persévérer dans la pratique de l'Evangile; il leur avait donc donné une règle qu'il avait tirée de l'Evangile, per me sumpta de Evangelio. Si saint Benoît avait dit à ses disciples de persévérer dans la règle qu'il a prise de l'Evangile, comme il pouvait le dire avec autant de fondement que saint Etienne de Muret, aurait-on un juste fondement d'en conclure qu'il n'a point donné de règle particulière distinguée de l'Evangile? D'ailleurs la réponse même que saint Etienne veut que ses disciples fassent à ceux qui pourraient les interroger sur le genre de vie qu'ils menaient, et les blâmer, est une preuve qu'ils avaient une règle particulière. Cette réponse comprend une partie des pratiques prescrites par la règle qui ne sont point exprimées dans l'Evangile, mais qui, bien loin d'y être contraires, y sont très-conformes; au si leur était-il ordonné de répondre que si ce qu'ils faisaient n'était point conformé à l'Evangile, ils étaient prêts à se corriger et à le réformer.

Il ne faut point confondre la Règle de saint Etienne, dressée en particulier pour ses disciples, dont nous avons parlé, avec les Maximes dont il s'agit ici, qui sont communes, et à ses religieux, et aux personnes qui venaient du dehors pour le consulter; c'est-à-dire qui renferment non-seulement des pratiques propres et particulières aux disciples de saint Etienne, mais encore des instructions générales qui conviennent à tous les fidèles. Il est vrai qu'une partie de ce qui est prescrit dans la règle se trouve ici parmi ces maximes qui sont au nombre de 122; mais il y a plusieurs choses qui regardent moins les disciples de saint Etienne que les personnes qui venaient prendre ses avis, et beaucoup d'autres qui sont propres à tous les fidèles. On peut même dire en général de ces maximes ce que l'on a dit des Ascétiques de saint Basile le Grand, comme le remarque M. Baillet [(6) 1Kb] , que, quoiqu'il semble y avoir eu principalement en vue l'instruction des personnes retirées du monde, il n'y en a presque aucune qui ne soit à l'usage de tous les Chrétiens, de quelque état et condition qu'ils soient.

Guillaume Dandina [(7) 1Kb] nous apprend que les Maximes de saint Etienne de Muret furent recueillies après sa mort par Hugues de Lacerta, le plus célèbre de ses disciples, qui les avait souvent entendues de la bouche de ce saint homme auprès duquel il était toujours de son vivant. M. Baillet [(8) 1Kb] veut qu'on les considère selon l'esprit qui les a produites en les tirant de leur source divine, et selon le corps dont elles sont revètues, pour ne pas confondre ce qui appartient à saint Etienne avec ce qui n'est que de ses disciples. »Du côté de l'esprit, dit-il, elles ne seront pas un petit sujet d'admiration à ceux qui, sans s'arrêter à la surface, voudront en pénétrer la profondeur. On sera surpris d'y trouver un si grand sens et tant de solidité, joint à l'élévation de l'esprit et à la délicatesse des pensées. Le tour même que le saint y prend pour exposer les grandes vérités dans leur jour, et l'agrément dont il l'accompagne, ne fait que trop entrevoir une finesse de goût et une politesse que le renoncement au monde et l'habitation sauvage des bois et des montagnes n'avaient pu effacer. On y trouve un sel, une vivacité et un brillant même qu'on ne s'aviserait guère d'exiger d'ailleurs d'un homme humilié, et pour ainsi dire étouffé depuis tant d'années sous les mortifications de l'esprit et du corps.«

Il y a lieu de croire que ces maximes, telles que nous les avons, ne sont que la moindre partie de ce [Col. 1003] qu'on avait pu en recueillir. Mais ce qui nous en reste montre une variété qui plaît, avec un air de nouveauté qui fait juger de la fécondité et de la beauté du génie de l'auteur. On trouvera la preuve de ceci dès le premier chapitre dans la proposition que le saint faisait à ceux qui demandaient à être reçus au nombre de ses disciples. Il leur disait agréablement qu'ils seraient renfermés dans une prison qui n'avait ni trou ni porte pour en sortir, et qu'ils ne pourraient retourner au siècle que par la brèche qu'ils y feraient eux-mêmes; que si ce malheur leur arrivait, il ne pourrait envoyer après eux pour les ramener, parce que tous ceux qui y étaient, avaient les jambes coupées pour le siècle aussi bien que lui. Nous souhaiterions pouvoir nous étendre davantage, et faire voir, par d'autres exemples, l'agrément et la solidité qui se trouvent dans les instructions que le bienheureux Etienne donnait tant à ses disciples qu'aux personnes du dehors, que sa réputation attirait dans le désert de Muret. Quelle lumière, quelle force dans ce qu'il disait aux premiers sur les avantages de la vie religieuse; sur les tentations par lesquelles le démon tâche de les faire tomber; sur les moyens de s'en garantir; sur la vaine gloire et ses funestes effets; sur l'ambition de commander ou d'enseigner les autres; sur la science nécessaire pour servir Dieu de la manière qu'il doit être servi; sur la miséricorde que Dieu fait à celui qui entre en religion; sur le centuple promis dans l'Evangile à ceux qui quittent tout pour Jésus-Christ [(9) 1Kb] ! On reconnaît à chaque trait un homme rempli et pénétré de l'esprit de Dieu, qui répand comme une pluie, selon l'expression de l'Ecriture, les paroles de sa sagesse. Là (c. 17) il fait sentir au pécheur combien il est horrible de se séparer de Dieu: ici (c. 18) il rassure le juste, en lui montrant ce qui doit faire le sujet de sa confiance. Il apprend aux fidèles comment ils doivent se reposer des soins de cette vie sur le Seigneur (c. 22): il leur fait comprendre (c. 20, 23) la douceur de ses commandements, comment ils sont doux et faciles à observer; l'obligation sans bornes qu'ils ont d'aimer et de servir Dieu sans fin; comment ils doivent posséder l'amour de Dieu et le faire prévaloir sur toutes les autres choses (c. 27, 42). Il faudrait transcrire ces maximes en entier si nous voulions rapporter tout ce qu'elles renferment d'utile et d'édifiant sur plusieurs points importants de la morale chrétienne. Mais nous pouvons dire, en général, qu'il est peu d'écrits, en ce genre, aussi instructifs, aussi lumineux et aussi exacts que le recueil des Sentences de saint Etienne.

Le style de ces maximes ne répond nullement à la beauté, à la justesse et à la solidité des pensées; ce qui donne lieu de croire qu'elles ont beaucoup perdu, en passant par le canal des disciples du bienheureux Etienne, qui ne les auront point rendues dans la même netteté, la même force, et la même beauté qu'ils les avaient reçues de leur saint instituteur. Quant à la méthode qu'on a suivie, et l'ordre dans lequel on les a placées, il ne paraît pas qu'on en ait gardé d'autres que de les ranger selon qu'elles venaient à l'esprit de celui ou de ceux qui en ont dressé le recueil.

Il a paru deux éditions in-12 des Maximes de saint Etienne, à Paris, en latin et en français: la première, l'an 1704, chez Pierre Augustin Le Mercier, et la veuve Jean de Saint-Aubin; la seconde, en 1707, chez Jacques Vincent. L'auteur de cette traduction est M. Baillet, si célèbre dans la république des lettres. Ceux qui ignorent la langue latine, lui ont une vraie obligation de leur avoir procuré le moyen de lire des instructions dont ils peuvent tirer beaucoup de fruits. Ceux même qui savent cette langue tireront aussi de la traduction française du secours pour l'intelligence de plusieurs endroits obscurs dans le latin, dont le sens est quelquefois interrompu ou suspendu. Le savant traducteur a remédié à ce défaut, en suppléant ce qui lui a paru avoir été omis par ceux qui ont fait ce recueil; en achevant des pensées qui ne lui paraissaient point finies; en déterminant ou fixant quelquefois un sens qui semblait être suspendu; en expliquant enfin par l'addition de quelques mots, ou par de courtes phrases, ce qui demandait à être un peu développé. Mais pour ne point manquer à la fidélité d'une traduction exacte, le traducteur a eu soin de ne pas laisser confondre avec le texte de l'original les additions qu'il y a faites; et il les a renfermées dans des parenthèses pour les distinguer.

4o Nous trouvons encore quelques autres maximes et instructions de saint Etienne de Muret dans une courte Vie de ce saint composée par les soins d'Etienne de Lisiac, quatrième prieur de Grandmont, selon le témoignage de Bernard Guidonis. Cette vie intitulée S. Stephani dicta et facta, est divisée en seize chapitres [(10) 1Kb] qui ont été insérés dans la Vie du saint fondateur de l'ordre de Grandmont, écrite par Gérard Ithier. D. Martène, en donnant au public la production de celui-ci, s'étant aperçu de cette fourrure par la différence du style et par d'autres raisons, a jugé que ces seize chapitres avaient été insérés mal à propos dans l'ouvrage de Gérard après le quarante-sixième chapitre, et les en a retirés pour les imprimer séparément. Parmi les maximes rapportées dans ces seize chapitres, il y en a quelques-unes qui sont les memes, et dans les mêmes termes, à peu près, qu'elles se lisent dans le recueil des cent vingt-deux. C'est ce qu'on peut voir en comparant le troisième chapitre avec le cinquante-septième du recueil; le quatrième avec le so xante-troisième, dans lesquels on rapporte les avis que saint Etienne donnait aux soldats sur la manière dont ils pouvaient se sauver dans leur profession; et avec quel esprit ils devaient faire les exercices militaires, et servir Dieu dans les services qu'ils rendaient à leurs princes. Mais il y en a d'autres dans les seize chapitres, spécialement dans le huitième, qui ne se trouvent point dans le recueil. Ce chapitre est ainsi intitulé: Qua ratione meretricibus et histrionibus bona temporalia largiebatur. Saint Etienne voulait qu'on soulageât ces sortes de personnes dans les besoins du corps, pour avoir occasion de leur procurer les biens de l'âme. »Si le pécheur, disait-il, en s'adressant à nous, est reçu avec des paroles dures, il croira que Dieu est cruel, et demeurera plus attaché à son péché, au lieu qu'il écoutera plus volontiers ce qu'on lui prescrira pour le salut de son âme, s'il reçoit d'abord les besoins du corps.« Le neuvième chapitre porte ce titre: Qua ratione confraternitates saecularium hominum vitabat. Saint Etienne répondait à ceux qui lui proposaient ces sortes de confréries, que toutes les bonnes oeuvres que lui et ses disciples pratiquaient étaient communes à tous les hommes, qu'ils ne pouvaient point ajouter d'autres prières à celles qu'ils faisaient chaque jour; après cela, il disait à ses disciples en particulier, en leur rendant compte de ces propositions, que ceux qui les faisaient voulaient, sans le savoir, sous le spécieux prétexte d'un bien, les rendre coupables de simonie. Mais, à Dieu ne plaise, ajoutait-il, que nous vendions l'office divin. C'est être mercenaire que de prier lorsqu'on donne quelque chose, et de cesser de prier lorsqu'on ne donne rien [(11) 1Kb] .

[Col. 1005] 5o D. Montfaucon indique parmi les manuscrits de la bibliothèque de Saint-Victor de Paris, une lettre de saint Etienne: Stephani primi patris Grandimontanorum.




[Col. 1005]
VITA S. STEPHANI AUCTORE GERARDO PRIORE GRANDIMONTENSI SEPTIMO.
(MARTEN. Ampl. Collect. VI 1043, ex duobus vetustis mss. Grandimontis, et tertio, recentiori, Majoris-Monasterii.)





OBSERVATIO PRAEVIA.

Sancti Stephani, ordinis Grandimontensis institutoris, res praeclare gestas scriptis suis perplures celebrarunt auctores. Hanc in se provinciam primus omnium suscepisse videtur Stephanus de Liciaco, anno 1141 creatus quartus Grandimontensis prior. Ipse enim, teste Bernardo Guidonis, et dicta et facta S. Stephani conscribi fecit. Quod quidem opus hactenus in tenebris delituit. Deinde Gerardus Itherii, anno 1188 unanimi fratrum consensu Guillelmo de Trinhiaco sexto priori suffectus, cum piissimum parentem suum sanctorum albo referri satageret, vitam ejus et miracula fusiori conscripsit stylo, quae nec ipsa lucem hactenus videre promeruit. Tertiam ex hac Vita contractiorem, seu potius excerpta ex Gerardi opere non ita concinne adornata contexuerunt aliqui fratres in cellis habitantes; et quidem, ut conjicio, ad suos proprios usus, labori prolixiori in tota vita chartae committenda parcentes. Hanc Vitam absque auctoris nomine primus edidit in sua Bibliotheca nova Philippus Labbaeus societatis presbyter eruditus, anno 1657. Eamdem a Petro Francisco Chifflet acceptam recuderunt Joannes Bollandus et Godefridus Henschenius ad diem Februarii octavam, sub nomine Gerardi VII prioris Grandimontensis. Nam cum citatum a Carolo Fremontio Gerardi opus, cum ea quam prae manibus habebant Vita contulissent, ipsissimaque illius verba in ea reperissent, illi posse et debere attribui minime dubitarunt, quamvis nonnisi excerpta quaedam feriati fratris contineat, qui prolixiori parcens labori, integram describere noluit. Quarto piae memoriae Carolus Fremontius, Turonicus, ordinis sui reformator, ut suos ad sectanda legislatoris vestigia fratres excitaret, S. Stephani Vitam Gallico composuit idiomate, ac Divioni prelo commisit anno 1647. Quinto denique reverendissimus Henricus de la Marche de Pargnac, novissimus ordinis praepositus generalis et abbas Grandimontis, simile opus Parisiis non ita pridem edidit. Hos praeter auctores Guillelmus Dandina, cognomento de S. Savino, qui sub finem saeculi XII Hugonis de Lacerta Vitam eleganti stylo et accurate conscripsit, perplura de S. Stephano scitu dignissima et hactenus parum nota, illi inseruit. His adde Vincentium Bellovacensem, qui et ipse de S. Stephano agit Speculi historialis lib. XXV, cap. 46 et seq.; Bernardum Guidonis, S. Antoninum, part. II, tit. 15, cap. 21, et plures alios.

Itaque ad illustrandam S. Stephani Muretensis memoriam, aliud nihil desiderari videbatur quam ut Stephani de Liciace et Gerardi prioris VII lucubratio publici tandem juris fieret. Cum autem Grandimontensis monasterii bibliothecam mihi olim lustrare licuisset, inciderunt in manus amplissimi codices duo, Gerardi VII prioris nomen praeferentes, eleganter descripti, et ni me mea fallit opinio, ipsissima auctoris manu exarati; ad quorum exemplum Turonensis S. Martini Majoris-Monasterii codicem recentiorem scriptum existimamus. Illos vero diligenter evolventi mihi occurrerunt in eorum uno post caput 46 inserta alia sexdecim capita cum subsequentibus versibus; quae cum attentissime legissem, S. Stephani dicta et facta, jussu Stephani de Liciaco primum collecta statim esse conjeci. Conjecturam hanc meam confirmarunt stylus paulo diversus et res in eis tractatae, quae dictis et factis, ut titulus praefert, apprime conveniunt. Deinde cum caput 47 praecedenti 46 optime cohaereat, nemo est qui non advertat sexdecim illos articulos extra numerum ibidem post completum opus insertos fuisse. Praeterea cum Vitae a se conscriptae tres Gerardus praemiserit praefationes, quarum tertiae tantummodo nomen ejus praeponitur, duas primas aliorum esse auctorum, quorum opus suo intexuerat ille, statim dijudicavi, ex quibus unam fuisse Stephani de Lisiaco vehemens mihi suggerit suspicio. Quapropter sexdecim illa capitula seorsim edenda operae pretium duximus.

Porro tametsi Gerardus ea quae vera quorumdam veridicorum relatione compererat, atque oculis propriis conspexerat enarrare se profiteatur, initia tamen vitae S. Stephani parum accurate scripsisse fatendum est. Nam quae de ejus Beneventum profectione anno aetatis suae XII, deque ejus apud Milonem archiepiscopum totidem annis ibidem commoratione narrat, cum ejusdem Milonis episcopatus tempore, annorum vix duorum, conciliari minime possunt; nam anno 1074 ordinatus successorem habebat anno 1076, uti nostris in notis demonstravimus. Verum cum decani Parisiensis dignitate potitus fuisset Milo, antequam ad Beneventanam sedem eum eveheret Gregorius papa VII, haud absimile a vero videtur sanctum Stephanum aetatis suae anno duodecimo Parisios ad eum accessisse, et ibidem cum eo commorantem divinis humanioribusque litteris operam dedisse: eumdem postea creatum archiepiscopum Beneventum secutum, cum tunc ageret aetatis suae annum vicesimum secundum; atque Milone post duos annos ad superos evocato, Romae aliquandiu cum aliquo cardinali conversatum fuisse.



Incipit primus titulus in Vita S. Stephani confessoris, primi patris Grandimontensis ordinis.
[Col. 1005A]

Quoniam proprium est servorum fidelium, quos constituit Dominus super familiam suam (Matth. [Col. 1006A] XXIV); intendere super discipulos suos, ne a statu rectitudinis labantur, in quo nimirum major ratio salutis ipsorum, quibus cura commissa est, consistere creditur. Cum charitas pastoralis non quaerit [Col. 1007A] quae sua sunt (I Cor. XIII), nihilominus discipuli semper habent intueri vitam boni doctoris, qui cum beato Paulo dicere potest: Imitatores mei estote (I Cor. IV), ut deinde sumant in omnibus exemplar necessarium conversationis suae. Illum enim cujus adjutorio veritas fidelibus reseratur a Domino, verbis simul et operibus dignum est ut ipsi fideles super omnia visibilia diligant. Quod nos certe, fratres Grandimontis, possumus dicere de Stephano reverendissimo nostrae religionis pastore primo. Quamvis enim ad fidei lumen jamdudum venimus, tamen per hanc semitam justitiae quam aggressi sumus, nullatenus recto calle transire possumus, nisi ductorem sequamur, scientem vitare cuncta periculosa divortia, sicut ovis quae pastorem [Col. 1007B] suum ad uberrima pascua ducere volentem, herbis praesentibus inhaerens, sequi contemnit, aut a lupis quandoque devoratur, aut tenuis atque deficiens balando nescia quo tendat, exclusa remanet ab ovili. Magna quidem salus omnium discretio pastoris est, gloria discipulorum magister sapiens est: tunc quoque solummodo parietes aedificii firmisunt, cum a fundamento non discrepant, quod sapiens posuit architectus. Summum igitur gaudium nostrum, fratres dilectissimi, post fidei perceptionem, sit bonum habere pastorem, cujus profecto miracula incessanter oculis aspicimus, et indeficienter manutenemus. Quae sunt enim alia tributa nostra vel agriculturae magnae, aut ingens possessio pecudum, sive quaestus per ecclesias, unde tot fratres [Col. 1007C] congregati in unum quotidie pascamur, nisi pura fides ipsius? Nos mercedem lacrymarum atque jejuniorum ejus percipimus; nos longae paupertatis, quam indesinenter amplexatus est, fructus tota die colligimus, ut videtis, ubicunque transmutamur per obedientiam, non habentes sustentaculum temporalium rerum, nec deficiendi metum, cum solummodo exspectemus Dominum. Quemadmodum igitur in illo proverbio dicitur: Cujus panem manducamus, ejus laudem teneamus; propterea Domini misericordiam, fidei constantiam Stephani pastoris nostri memoriter commendemus, in quam per Christi gratiam salutem speramus aeternam. Taceo quia nullus nostrum qualibet sapientia [Col. 1007D] sua hujus viam libertatis tentans arripere, nisi clare praemonstrata et undique ab omni cupiditatis servitute clausa foret ab isto Patre; vel certe si quis tentaret, consummare nesciret, ut videmus de pluribus in incepta paupertate non perseverantibus. Unde jucundius memoriam hujus patroni venerari debemus. Haec autem idcirco dicimus, ut fratres benevolos reddamus, et attentos ad legendum ea quae de praefato viro posita sunt in hac scriptura, communi causa videlicet, quoniam diligi non valet quod penitus ignoratur: fides enim ex auditu, ut ait Apostolus (Rom. X), praesertim cum fides adhibenda sit relationi discipulorum illorum a quibus ista audivimus. Veraciter namque per visum et auditum cognoverunt a principio, et [Col. 1008A] adhuc superstites verborum suorum veritatem operibus attestantur. Verumtamen si multa fuissent apposita de perfecto viro Dei, quae non omnes imitari, sed admirari possumus, idcirco tamen ea negligere non oportet auditores; imo charius amplecti, ut per haec fragilitatem nostram subtilius agnoscamus, et mundemus aciem mentis in exemplis tanti Patris. Tanto enim quisquis proficit in Deum, quanto magis per bona alterius vilitatem suam attendit. Et haec est in humano corpore membrorum firma concordia, quia manus et pedes, licet minime videant, diligunt tamen oculos per quos ad necessaria diriguntur. Et nos quoque diligamus excellens meritum venerabilis Stephani, quoniam ad utilitatem omnium nostrum tanta gratia collata est [Col. 1008B] ei divinitus. Quisquis autem verbum veritatis audire solummodo renuit, aut vix aut nunquam illud operando servabit. Hoc autem pro eo dicitur qui in hac stultitia detinetur. Sed Deo gratias agamus, quoniam a fratribus remota est penitus hujusmodi arrogantia. Porro quia tractatum per capitula distinximus, ideo sententias breviter in serie lectionis posuimus, ad intelligendam verborum seriem facilius, et a modo propositum exsequimur.



Item alius titulus.

Cum omnibus hominibus ad cognoscendum et diligendum Creatorem suum eadem gratia minime sit collata, illi procul dubio celebriori memoria digni habiti sunt, qui profusius divino afflati Spiritu, moribus et doctrina clarius refulserunt, et in [Col. 1008C] Ecclesia Dei profuerunt amplius: de quorum immensa multitudine unum habemus prae oculis, sanctum Stephanum videlicet, primum post dominum Grandimontensis ordinis Patrem, qui Redemptoris sui sequens vestigia (I Petr. II), paupertatem spiritus in tantum dilexit, quod in terra nihil fere voluit possidere: cujus virtutes referre opus est, ut credimus, aliquibus profuturum; sed nostrae scientiae tenuitas et tarditas ingenii ad ea nempe non sufficit. Caeterum ipsius merita conversationis ejus proclamat austeritas, et testatur exemplum conversandi suis sequacibus derelictum. Quis enim nostris temporibus devotius audivit Dominum in Evangelio dicentem: Qui non renuntiat omnibus quae possidet, non potest meus esse discipulus (Luc. XIV)? Quis expressius [Col. 1008D] mancipavit effectui illud Jesu Christi consilium: Si quis vult venire post me, abneget semetipsum, et tollat crucem suam, et sequatur me (Matth. XVI)? Porro nullius perfectionis evangelicae surdus auditor, nullius justificationis divinae obliviosus lector, ut Christum lucrifaceret (Philip. III), ita omnia dereliquit, quod non pecudes, non terrarum possessiones, non reditus, non quaestus, vel aliquod aliud unde sibi necessaria ministrarentur, in mundo retinuit. Rebus itaque pauper et nudus, sed coelestium virtutum thesauro praeditus, in fide ac dilectione illius qui ait suis discipulis: Nolite solliciti esse dicentes: Quid manducabimus, aut quid bibemus, aut quo operiemur? Scit enim Pater vester coelestis, quia his omnibus indigetis (Matth. VI), sine [Col. 1009A] sollicitudine et occupatione mundanae rei, coepit primum quaerere regnum Dei et justitiam ejus (Matth. VI). Unde non immerito credendum est illum in terra coelestem duxisse vitam, et frequentissime gustasse manna absconditum, quod nemo scit, nisi qui accipit; nec corporalis alimoniae nimiam potuit habere penuriam, qui totam in Deo posuit spem suam, sicut Propheta ait: Jacta super Dominum curam tuam, et ipse te enutriet (Psal. LIV). Quod nos qualescunque discipuli ejus, fide meritisque ipsius nobis hactenus accidisse fatemur; et quia omnibus paupertatis hujus propositum sequentibus ita semper eveniet, confidenter credimus et speramus. Scimus enim quantum fidelis est ille qui ait: Non vidi justum derelictum, nec semen ejus quaerens panem [Col. 1009B] (Psal. XXXVI). Quantam autem gratiam ob fidei suae meritum et carnis macerationem in conspectu Altissimi vir iste adeptus est, ad eorum notitiam qui divinae pietatis opera libenter audiunt, veraci relatione narrandum suscepimus; sed ab ortu ejus et infantia sumendum est exordium. De his tamen quae in miraculis et dignoscendis fratrum cogitationibus per eum Dominus operari dignatus est, pauca dicturi sumus, ne forte incredulis veritas mendacium esse videatur, et creduli ex paucis quae audierint dicant quia omnia possibilia sunt credenti (Marc. IX).



Item alius titulus Geraldi venerabilis prior Grandimontensis VII, in Vita sancti Stephani confessoris.
[Col. 1009C]

Omnibus Christi fidelibus, divina permissione Grandimontensis Ecclesiae minister humilis atque indignus, salutem.

Ne miremini, dilectissimi, neque stultum vobis videatur atque insipidum, si universitati vestrae scribere praesumo, nomenque nostrum in initio hujus scripturae ponendo, cum non hoc de jactantia, aut inani gloria, seu aliqua intentione perversa, sed voluntate bona et humili conscientia, in charitate perfecta, ut credimus, suffulta divina gratia, cum qua desideramus, qualiter beatus confessor Stephanus, Grandimontensis ordinis institutor primus, ab infantiae suae rudimentis Domino Deo nostro fideliter servire proposuit, cujus vitae propositum [Col. 1009D] conversationemque admodum dignis laudibus plenam, moresque sanctissimos atque miracula quae Deus omnipotens sua benigna gratia per ejus merita gloriosa operari dignatus est, in quantum Dominus donaverit, volumus, si possumus, ut vera quorumdam veridicorum relatione comperimus, et oculis propriis perspeximus, sub brevitate fideliter scripto commendare. Resipiscant igitur insipientes falsidici, [Col. 1010A] oblatrantes et contradicentes veritati. Obmutescant dico, quia Dominus verax est (Rom. III), et omnes viae ejus judicia et veritas (Psal. CXVIII). Ipse enim quaecunque voluit fecit in coelo et in terra, in mari et in omnibus abyssis (Psal. CXXXIV). Et quid mirum? omnia potest, quaecunque vult operatur. Intelligant igitur et percipiant increduli et erubescant infideles, quia Deus beatum Stephanum mirificavit, et mirificando laudabilem reddidit, nec voluit occultare diutius sanctitatem ipsius, qui velut gemma latebat in sterquilinio oblivionis. Exsultent et laetentur fideles Dominum timentes, vera amantes, vana spernentes, mundana contemnentes, eo quod Deus eis demonstraverit lumen veritatis, ac lucernam quae abscondita erat sub modio, quamvis [Col. 1010B] videretur posita esse super candelabrum (Matth. V), id est beatum virum Stephanum, quem Dominus Deus omnipotens sua bonitate mirifica voluit universis manifestari populis. Gaudete, inquam, vos viri Grandimontenses, quibus Dominus talem ac tantum pastorem providit, qui vobis fideliter ostendisset veritatis viam, justitiae semitam, sanctae religionis regulam, caste vivendi formam, vigiliarum jejuniorumque observantiam, recte vivendi normam, corrigendi mores disciplinam, amandi amplectendique paupertatem constantiam. Haec sunt opera pro quibus gaudere vos admoneo, et in quibus debetis operam dare, quia vobis in his et aliis justitiae fideique operibus exemplum praebuit. Amator [Col. 1010C] etenim fuit veritatis, sectator justitiae, et sanctitatis fundator, et institutor optimae ac venerandae religionis, nutritor castitatis, conservator integerrimae virginitatis.

Quapropter vos admoneo, charissimi, quatenus eum in quantum potueritis imitemini, sectando justitiam, conservando patientiam, amando humilitatem veram, tolerando paupertatem voluntariam ac necessariam, habendo fidem rectam, spem certam, charitatem non fictam. Haec sunt verae bonitatis sanctitatisque opera, quibus exstitit adornatus atque redimitus B. Stephanus Pater vester sanctissimus: quem si audieritis et ejus viam sequi volueritis, bona terrae viventium comedetis, et regem gloriae in decore suo videbitis, cum ad regnum coeleste, [Col. 1010D] ipso beato Stephano ducente ac viam demonstrante, perveneritis, procurante Domino nostro Jesu Christo, cui est honor et gloria per omnia saecula saeculorum. Amen.

Explicit titulus Geraldi venerabilis prioris septimi Grandimontensis in Vita S. Stephani confessoris et eremitae perfectissimi.



INCIPIT VITA SANCTI STEPHANI CONFESSORIS.
[Col. 1011]


I. De S. Stephani parentibus.---Pater ejus Barium orandi causa pergit.
[Col. 1011A]

Fuit igitur in Arverniae partibus homo quidam nobilissimus nomine Stephanus, cujusdam oppidi, quod dicebatur Tiernium seu Ternas, dominus et vicecomes, et uxor ejus Candida nuncupabatur. Qui nimirum non sine causa talia sortiti sunt vocabula. Erant enim filium habituri, qui de virginitate et diutissima corporis afflictione tanquam de redolentibus liliis rosisque vernantibus a Domino erat coronandus. Cui sane praesagio eventus rei postmodum fidem fecit. Divino namque nutu natus est eis filius, qui semper virgo permansit, et in signum coronae quam meruit, de nomine patris Stephanus [Col. 1011B] est appellatus: quem progenitores sui more nobilium diligenti studio educatum, cum ad intelligibiles pervenisset annos, ad discendum litteras tradiderunt; tanto charius eum diligentes, quanto et elegantioris formae et bonae indolis puer coepit apparere. Crescente itaque puero, et in litterarum scientia magis magisque proficiente, patri ejus coelitus est inspiratum, ut ad gloriosum corpus B. Nicolai, quod de Mirrea metropoli Liciae nuper [(12) 1Kb] translatum fuerat Barium, causa orandi festinaret. Illuc namque ex diversis mundi partibus fidelium populorum multitudo tunc temporis concurrebat, tanti confessoris gloriosa intercessione peccaminum suorum veniam petitum. Parente igitur illo sumptus et socios eligente, iter cum vellet arripere, et [Col. 1011C] filium suum, quem unice diligebat, secum ducere, perurgebatur admodum gravi tentatione. Timebat enim ne infantiae suae teneritudine, vel itineris longitudine puer debilitaretur; dimittere autem eum nolebat, quia eum ante omnia diligebat, et ideo absque eo esse non poterat. Et quid plura? Ipse cum eo ad sacratissimas reliquias laetissimus properavit, ignorans quid de eo Dominus Deus facere decrevisset. Erat enim jam duodennis. Volebat autem omnipotens Deus ac disponebat, quatenus puer ea aetate sibi servire inciperet, qua filius suus a parentibus secundum carnem ad templum deductus est; et quemadmodum puer Christus remansit in Jerusalem, ignorante Joseph et Maria (Luc. II), sic [Col. 1011D] puer iste remansurus erat in itinere, patre ignorante et Deo disponente.



II. De infirmitate pueri apud Beneventanam civitatem.
[Col. 1012A]

Cum autem, Christo ducente, post factam orationem pater cum filio feliciter remearet, ut ex devoto devotior fieret, per Beneventanam urbem transitum fecit, ubi quid acciderit sine dolore quis poterit enarrare? Nam ibidem infirmatus est puer, et gaudium quod de parvulo comite suo pater habuerat, versum est in moerorem. Tristis ergo nimis effectus, orando, eleemosynas largiendo, omnipotentis medici et B. Nicolai auxilium implorat, sed de filii sui sospitate nullum comperit indicium. O pietas patris! o providentia supernae dispensationis! postulat pater pueri sanitatem, sed Deus puero alium providit patrem.



III. De archiepiscopo Beneventanae civitatis Milone.
[Col. 1012B]

Erat enim tunc in eadem urbe archiepiscopus beatissimus Milo, qui de Arvernia oriundus huic viro ab infantia fuerat notissimus. Hic, cum videret quod puer non convalesceret ob votum et amorem nobilissimi viri, rogavit eum ut suum sibi dimitteret filium. Qui de illius amicitia certissimus, et de prudentia et probitate non ignarus, infantulum quem reducere non poterat, ei tanquam fidelissimo viro fidelissimum commisit depositum, obsecrans multis precibus ut si puer evaderet, illum faceret erudiri, quatenus sciret legem ejus, cui jam parvulus fuerat oblatus: sicque caro pignore destitutus, desolatus et moestus ad propria reversus est. Post paucos vero dies, divina operante clementia, puer [Col. 1012C] sanus factus est, et quasi oblitus patris et patriae, hilaris et gaudens in terra fuit aliena.



IV. De puero instruendo ab archiepiscopo.

Unde archiepiscopus plurimum laetus non solum sacris tradidit eum litteris imbuendum, verum etiam ipse, velut pius pater et fidelis doctor, bonitatem et disciplinam et scientiam ipsum studiosius edocebat (Psal. CXVIII). Semper enim puerum a scholis vacantem operibus suis assidere faciebat, vel cum dioecesis suae placita pertractaret, vel cum Romani pontificis, cui Beneventum sedes atque thalamus est, causis sive judiciis interesset. Talibus quippe negotiis propter veritatem et mansuetudinem et justitiam, quae in eo evidenter eminebant, frequentissime [Col. 1012D] insistere cogebatur. Sed sicut ait Apostolus: Quis novit sensum Domini, aut quis consiliarius ejus fuit? (Rom. XI.)



V. De Dei providentia erga puerum.
[Col. 1013A]

Ut doctorem inveniret justitiae, ut patrem haberet spiritualem, carnalis pater ad exteras nationes filium duxit, nesciens quid faceret. Caeterum ille sciebat, qui cum puero et de puero aliquid magnum facere cogitabat. Egressus est enim puer de terra et de cognatione sua et de domo patris sui (Gen. XII), ut inter gentes quas nesciebat, vivendi formam disceret, ad quem postmodum maxima multitudo hominum, vel de Ur Chaldaeorum et Aegyptia servitute, ad terram promissionis et virtutum montem ocius convolaret (Gen. XI).



VI. De religiosis Calabriae, et vita, et conversatione eorum.

Florebat enim eo tempore in Calabriae finibus [Col. 1013B] justorum quaedam religiosa congregatio, tanto bonis coelestibus uberior, quanto ab omni cura temporalium erat remotior. Pecudibus, possessionibusque ac universis rerum mundanarum occupationibus ita penitus renuntiaverat, quod unde professores sui ad tumultum saeculi revocarentur, non habebat. Et ut dilatato corde per arctam viam quae ducit ad vitam (Matth. VII), quicunque ad eam accedebant, incederent, nullus in ea aliquid proprium possidebat; sed, sicut in Actibus apostolorum legitur: Erant illis omnia communia, et dividebatur singulis prout cuique opus erat (Act. IV). Verumtamen nullos nisi seipsos habebant ministros, ut major locum minoris obtineret, et praecessor fieret ministrator. Corporalis [Col. 1013C] autem subsidii sollicitudinem solummodo in Deum projecerant, unanimiter in claustro viventes, et obedientiam humani generis reparatricem pro suis viribus in omnibus custodientes; et quia mundum sibi et se mundo crucifixerunt, et in cruce Christi gloriabantur (Galat. VI), operum praedicatione testimonium perhibentes veritati, tantam apud Deum et homines invenerant gratiam, quod et virtutum gratia redundabat, et in cibis et vestibus humanae naturae sufficientiis non carerent. Hoc itaque propositum sapientissimus archiepiscopus Milo in sermonibus quos ad populum faciebat jugiter commendabat, et cum eorumdem Patrum aliquem videre poterat, ut Christum in servo suo loquentem audiret, omni postposita sollicitudine, totus ei vacabat. [Col. 1013D] Audiebat enim de conversatione eorum, unde postmodum clericorum, laicorum, aliorumque religiosorum vitam ad altiora inflammabat, proponens [Col. 1014A] eis exemplum istorum ab omni cupiditate, quae radix omnium malorum est (I Tim. VI), caventium, solisque coelestibus inhiantium.



VII. Qualiter appetebat virorum supradictorum imitari exemplum.

Cum igitur Stephanus jam pueritiae metas excedens hunc sanctissimum virum in hujusmodi vita cerneret adeo complacere, desiderio imitandi mores et actus illius religionis attentius investigare studuit, et fideliter memoriae commendavit. Fecerat enim Christus Dominus in ejus pectore mansionem, et ideo amore illius omnia deserere cupiebat, sed qualiter perfecte id agere potuisset, tanquam prudentissimus adolescens et Deo plenus, diligentissime deliberabat.



VIII. De visitatione terrae nativitatis suae ac parentum suorum.
[Col. 1014B]

Eruditus itaque et nutritus a S. Milone, Beneventano archiepiscopo [(13) 2Kb] duodecim annis, accepta licentia ab eo, decrevit in corde suo quatenus visitaret [(14) 1Kb] patriam et parentes suos; qui cum vidissent eum, ultra modum laetati sunt et congratulabantur ei veluti a mortuis surrexisset. Cumque ibi moram aliquam fecisset, retro per Dei misericordiam ad ipsum archiepiscopum redire disposuit. Cumque Romam fuisset ingressus, comperit eum viam universae carnis jam fuisse ingressum, et tunc remansit apud quemdam prudentissimum virum sacrosanctae Romanae Ecclesiae cardinalem, cum [Col. 1014C] quo in Romana curia per quatuor continuos annos [(15) 1Kb] intrans et exiens, de diversis diversarum religionum actionibus, et dispensationibus totius Ecclesiae Catholicos viros saepissime disputantes audiit. Cumque de omnibus quae spectant ad salutem animae, et etiam ad saeculi salutare consilium sufficienter edoctus fuisset, et conceptum desiderium serviendi Deo ad exsecutionem operis animum perurgeret, a Romano pontifice, cui bene notus erat, devotissime petiit, ut ordinem quem in Calabria observari didicerat, in remissionem peccatorum suorum, quae, ut reor, pauca erant, sibi alicubi observare concederet.



IX. Qualem se habebat apud Romanum pontificem.

Licet autem supererogare, si vel legere, vel audire, [Col. 1014D] vel desuper inspiratum esse contingeret, unde primum bonum et mensuram confertam et coagitatam, et supereffluentem (Luc. VI), redeunte Domino, [Col. 1015A] exspectaret. Cujus piae petitionis affectum admiratus admirabilis Pater apostolicus, aetatem juvenis et severitatem ordinis considerans, primo quidem obstupuit, deinde promittendo ei honores ecclesiasticos et immensa beneficia, ut a tali petitione pariter et voluntate desisteret, monuit; fortasse existimans quod, vel levitate, seu aliqua ingruente tentatione, per tam arctam et arduam viam vellet incedere. Verum quanto magis pius Pater probando spiritum, si ex Deo erat, illum ne talia postularet dehortari videbatur, tanto ad exsequendum quod proposuerat, et quod poscebat impetrandum ille ferventior efficiebatur et instantior.



X. De confirmatione beati Stephani per summum pontificem.

[Col. 1015B] Comperta itaque ac probata ipsius constantia, Christi vicarius tandem quod petebat annuit, et auctoritate sua apostolica et potestate, qua cunctis praeeminet mortalibus, omne bonum quod ageret ei in poenitentiam et virtutis praemium injunxit. Tunc ille de jussione summi pontificis, quam multum optaverat gaudens, cum ejus benedictione discessit a curia, et quasi futurae conversationis jam medium habens, visum est ei bonum ea intentione redire ad patriam, ut quod corpore nolens et inscius reliquerat, mente et corpore spontaneus et prudens desereret.



XI. De ingressu Arverniae vel patriae suae.

Iter igitur arripiens in ingressu juventutis suae [Col. 1015C] Arverniam regressus est, sed parvam ibi faciens moram, a parentibus et fratribus, et cognatis, et amicis, qui de regressu ipsius admodum gaudebant, solus latenter recessit.



XII. De egressu patriae suae et de visitatione gratiae divinae.

Cum autem egrederetur de patria sua, relictis parentibus suis, domo et omni parentela, et cognatione sua, sciretque retro nunquam se reversurum, respexit post se, ultimum vale facturus, et subito divinitus excussa sunt omnia ossa ejus, ita ut videretur sibi quod disjungerentur et solverentur omnes ejus juncturae: unde credimus quod signum hoc fuit indicium futurae sanctitatis ejus ac bonitatis: quapropter dicere potuit veraciter: Dirupisti, Domine, [Col. 1015D] vincula mea (Psal. CXV). Perambulans et perlustrans plurimarum provinciarum partes, ea loca quae ad serviendum Deo et agendum poenitentiam magis sunt idonea diligentissime considerabat. Sciebat enim quod quaerentibus et diligentibus Deum frequentia hominum, et copia rerum nociva sunt, utilia vero paupertas et solitudo.



XIII. De loco eremi apud Muretum invento.

Denique, peragratis multis eremis et solitudinibus, et de canonicorum, monachorum, eremitarumque vita illa quae imitanda sunt memoriae commendans, in Aquitaniam ad nemorosum montem, qui non longe distat ab urbe Lemovicarum, et Muretum dicitur, Christo ducente, pervenit, ubi fontes reperit et rupes, terramque desertam et inviam, [Col. 1016A] quae novo hospiti suo potum frigidissimum et domum ventis expositam offerens, afflictionem corporis et requiem mentis manifestis indiciis promittebat. Porro tota silvestris et sterilis, et fere omni tempore hiemalis, hominibus insueta assueta feris, aliud non poterat polliceri.



XIV. De ingressu eremi.

Sed non metuit tentationes qui sensit Dei consolationes, nec nimis esurit panem hominum, qui frequenter comedit panem angelorum (Psal. LXXVII): cujus rei non ignarus servus Dei, in spem ejus de quo legitur, quia erat in deserto cum bestiis, et angeli ministrabant ei (Matth. IV), fervens et intrepidus ad unum accessit fontem, et gaudens de solitudine, quam juxta cor suum ad [Col. 1016B] ducendam pauperem vitam aptam invenerat, omnibus diebus vitae suae ibi se Deo serviturum spopondit, ut cum quodam annulo, quem de omni substantia mundi tantum habebat, semetipsum castissimum virginem Christo desponsavit, dicens:



XV. De professione ejusdem.

Ego, Stephanus, abrenuntio diabolo et omnibus pompis ejus, et offero atque reddo meipsum Deo Patri, et Filio ejus et Spiritui sancto, trino et uni Deo vivo et vero. Et scribens professionem suam, posuit eam super caput suum, et dixit: Omnipotens et misericors Dominus, Pater, et Fili, et sancte Spiritus, qui semper et idem permanens vivis et regnas trinus et unus Deus, ego frater Stephanus, promitto tibi me amodo serviturum in hac eremo, in fide catholica; [Col. 1016C] et propter hoc pono chartam istam super caput meum, et annulum istum in digito meo, ut in die obitus mei sit mihi haec promissio, et haec charta scutum et defensio contra insidias inimicorum meorum. Quaeso, Domine, ut reddas mihi vestem nuptialem, et in numero filiorum sanctae Ecclesiae me annumerare digneris, et ad coenam nuptiarum Filii tui, sanctissime Pater, animam meam de corpore exeuntem, charitatis tuae vestem indutam in regnum tuum cum sanctis omnibus introducas; qui vivis et regnas Deus cum Filio tuo et Spiritu sancto, per omnia saecula saeculorum. Amen. Item dixit: Sancta Maria, mater Domini nostri Jesu Christi, Filio tuo et tibi commendo animam meam et corpus meum et sensum [Col. 1016D] meum. His dictis, non est ultra reversus ad saeculum, sed facto de virgultis parvo tugurio, anno ab Incarnatione Domini 1076, trigesimum agens aetatis suae annum, eremum habitare coepit in jejuniis, vigiliis ac orationibus continuis serviens Domino die nocteque.



XVI. De cibo ejusdem.

A die namque illa cibus ejus panis et aqua fuit, et interdum farinulae siligineae modica sorbitiuncula, quae caeteris caeterarum farinularum sorbitiunculis minus sapida, necessitati utcunque servit, non delectationi. In senectute tamen sua, a tricesimo scilicet conversationis suae anno, modico vino usus est propter stomachum (I Tim. V), quem ciborum ariditas et penuria nimis arctaverat; sed carnem [Col. 1017A] vel sagimen nullo tempore conversionis suae sanus comedit aut aeger. Caeterum, si quis scire voluerit unde etiam illa tenuis substantia, qua corpus ejus sustentabatur, illi aderat, praesertim cum diu solus in eremo habitaret, nec exiret ad saeculum, revocet ad memoriam quomodo Abdias prophetas Domini in spelunca absconditos pro Dei amore pane pavit et aqua (III Reg. XVIII), et noverit quod nihilominus circumstantium vicinorum charitas sola divina inspiratione huic Dei servo deferebat. Qui enim Danieli in lacu leonum incluso prandium misit per Habacuc (Dan. XIV), qui per ministerium corvi et viduae Eliam a famis liberavit injuria (III Reg. XVII), qui quotidie dat jumentis escam ipsorum, et pullis corvorum invocantibus eum (Psal. CXLVI), hominis tantae [Col. 1017B] fidei, quem ad se diligendum absconderat in abscondito faciei suae a conturbatione hominum, non potuit oblivisci (Psal. XXX). Solis igitur intentus coelestibus, alimenta corporis a devotione fidelium, refectionem vero mentis et unctionem spiritus a divinae contemplationis beneficio affluenter sortitus est.



XVII. De lorica ferrea qua induebatur.

Nam quomodo non gustaret quam suavis est Dominus (Psal. XXXIII), et dulcedinis ejus stillicidia stillantia non haberet (Psal. LXXI), qui corpus suum castigando et in servitutem redigendo per districtam abstinentiam (I Cor. IX), etiam lorica ferrea contra carnis insidias et mentis lasciviam (Ephes. VI) tandiu incessit armatus, quousque toto exsiccato corpore, [Col. 1017C] plenam de seipso obtinuerit victoriam. Ad cujus eximiae perfectionis cumulum tanta parcitas vestium, lectique accessit durities, quae cunctis humanae conditionis facultatem cernentibus vires hominis videatur excedere.



XVIII. De indumentis ejusdem.

Indumenta namque quibus super loricam induebatur, nullo tempore augebantur, nullo minuebantur; sed in hieme et in aestate ad repellendum frigus et cauma aequalia semper erant et eadem.



XIX. De stratu ejusdem.

Stratus vero in quo post nimiam carnis suae fatigationem ad quiescendum se modicum conferebat, adeo durus erat et quieti contrarius, ut in eo dormiens [Col. 1017D] vexari poterat non foveri. Erat enim ex tabulis ligneis instar sepulcri in terram consertis, omni stramento, omnique lecti stramine carens, praeter illam tunicam ferream quam semper ad nudam gestabat carnem, et vilissimum duntaxat habitum, quo desuper manebat indutus; illa ad stratum veniens secum afferebat, illa de strato surgens secum deferebat. Eo absente, stratus ejus nudus erat et vacuus; eo praesente, talibus culcitris talibusque linteolis erat ornatus. Sed quis ad haec non miretur? quis non obstupescat? Siquidem, ut verum fateamur, parcus in cibo, parcus in lecto, parcus in somno fuit.



XX. De perseverantia in divinis officiis.

Exceptis etenim ecclesiastici officii regularibus [Col. 1018A] debitis, agenda videlicet dici et beatae Mariae, et fidelium defunctorum, a prima die qua venit in eremum, usque ad ultimum diem vitae suae, ordinem de sancta Trinitate cum novem lectionibus et horis canonicis, singulis diebus ac noctibus devotissime celebravit.



XXI. De genuflexionibus ejusdem.

Numerum autem genuflexionum ejus, quas terram deosculando, et cum fronte nasoque percutiendo humiliter faciebat, scire non possumus, quem utique propter earum saepissimam iterationem ipsum etiam credimus ignorasse. Scimus tamen quod manibus ac genibus in modum cameli carumdem assiduitate genuflexionum callos contraxerat, et nasum curvaverat in obliquum.



XXII. De psalmodia et orationibus ejus.
[Col. 1018B]

Psalmodiam vero et familiares orationes in tantum amabat, et gratiam illius excellentissimae contemplationis in qua Deus melius cognoscitur, tam efficaciter habebat, quod nunc hujus dulcedine raptus, nunc illarum occupatione detentus, frequenter biduo aut triduo a corporali vacabat edulio; et quia non potuit lucerna accensa latere sub modio (Matth. V), longe lateque sanctitatis ejus opinio divulgata est, et veniebant ad eum undique multi suae salutis monita audire cupientes. Verum si pro eorum colloquio quibus servata charitate deesse non poterat, ea quae orando facere vel dicere consueverat, statutis horis sive temporibus quandoque non [Col. 1018C] impleret, differri quidem poterant, non omitti. Postquam enim ab eo qui advenerant recedebant, quaecunque hora tunc esset, antequam comederet vel dormiret, omnia quae de consuetis orationibus necessario intermiserat, omni cum devotione restituebat. Unde plerumque usque in crastinum nullum sumebat cibum, Christi discipulorum imitator verus, qui propter venientes et redeuntes manducandi spatium non habebat. Purus igitur rigidusque sui exactor primo suae conversionis anno, humano carens solatio solus in cremo fuit; secundo quemdam de saeculo in suam recepit custodiam suamque disciplinam, quem alter postea subsecutus est. His duobus solummodo diu comitatus fuit: plures enim ad austeritatem conversationis [Col. 1018D] ejus accedere trepidabant. Verumtamen districtionis suae regulam et mensuram possibilitatis ipse nemini imponebat; sed quemadmodum inchoaverat sibi quidem crudelis et asperus, aliis pius longeque moderatior erat. Sciebat enim quod secundum collatam sibi coelitus gratiam alius alio fortior est, et non omnia possumus omnes.



XXIII. De prudentia quam habebat erga discipulos.

Nec quaerebat discipulorum suorum corpora necare, sed vitia: unde tanquam fidelis dispensator et prudens quem constituit Dominus super familiam suam (Luc. XII), in cibis et vestibus, caeterisque humanae fragilitatis necessitatibus, eis aequo libramine indulgebat: hoc tantum ab eis exigebat, ut [Col. 1019A] Dominum super omnia diligentes ei veraciter dicere possent: Propter te mortificamur tota die, aestimati sumus sicut oves occisionis (Psal. XLIII). Ac postquam, disponente Deo, discipulorum ejus numerus crevit, non quasi unus ex illis in illis factus, sed minor omnibus illis (Luc. IX).



XXIV. De humilitate ejusdem.

Nam, sicut consuetudo religionis est, in refectorio ad mensas sedentibus et vescentibus illis, ille humiliter humi residebat, legendo passiones sanctorum vel Vitas Patrum, seu aliam aedificantem scripturam, ut corporea alimenta capientes, illius sententiae recordarentur: Non in solo pane vivit homo, sed in omni verbo quod processit ex ore Dei (Matth. IV). Legerat quippe, legerat, inquam, et [Col. 1019B] memoriae mandaverat: Quanto major es, humilia te in omnibus, et coram Deo invenies gratiam (Eccli. III); et illud: Qui voluerit inter vos major esse, erit omnium servus (Matth. XXVI).



XXV. De doctrina ejusdem facta ad discipulos.

Quam prudenter autem et quam sollicite de religionis observantia, de morum maturitate et de omnibus quae ad salutem animae spectant, quae viva voce sanctorum sententiis et exemplis discipulos suos, et eos qui cum eo loquebantur docebat, quemadmodum in sententiis suis scriptum est, sub silentio praeterimus. Nimirum ad ea evidentissima sanctitatis ejus indicia festinamus, quibus fides magis est adhibenda quam verbis. Quis enim novit [Col. 1019C] cogitationes hominum, nisi qui finxit sigillatim corda eorum, et intelligit omnia opera eorum (Psal. XXXII), aut cui voluerit ipse revelare?



XXVI. De cognitione cogitationum discipulorum suorum.

Cujus gratiae praerogativam ab illo Patre luminum a quo omne datum optimum, et omne donum perfectum (Jac. XVII), tam efficaciter vir iste acceperat, quod praesertim discipulis suis quid cogitabant, et tentationes quas a diabolo patiebantur, apertissime dicebat, et qualiter pravis cogitationibus et importunis tentationibus viriliter resisterent, tanquam pius pater et de salute eorum bene sollicitus, eos instruebat.



XXVII. Quantam vim obtinebant orationes ejusdem apud Deum.
[Col. 1019D]

Frequenter etiam cum eorum poscebat infirmitas, ne in hoc mari magno et spatioso hujusmodi fluctibus submergerentur, suis eos orationibus juvabat. Erant enim preces ejus tantae virtutis ante Dominum, quod, ipso cooperante, ab ipsis daemonum faucibus et pravis machinationibus hominum captos poterant liberare: quod ut manifestum sit, de pluribus miraculis, quae per fidem et orationes ipsius Dominus operari dignatus est, hic breviter duo narremus.



XXVIII. De milite per eumdem a quodam crimine liberato.

Igitur miles quidam generosus cujusdam immensi criminis tenebatur reus. Hic enim, cum [Col. 1020A] inter alios, qui ad eum visitandi gratia venerant, cum eo semel assisteret, quasi unus de stultis hominibus locutus est. Ait enim: »Obsecro te, serve Dei, noli pro me Dominum deprecari.« Admirans autem ille, respondit ei: »Quid hoc est frater? Cur ita loqueris?« Miles ait: »Quoddam peccatum in tantum diligo, quod nullatenus illud vel odire vel relinquere volo. Timeo autem ne hoc mihi contingat, si tu pro me rogaveris. Tuis ergo orationibus aliis auxiliare, mihi vero minime.« His dictis, miles diaboli recessit laetus, sed fidelis athleta Christi tristis remansit et anxius. Ingressus capitulum, tabulam pulsat, fratres congregat, sed prae lacrymarum impetu qua causa id ageret, vix illis insinuat: tandem reserato eis sermone militis, [Col. 1020B] jubet, hortatur, ut pro stultissimo milite cum eo Dominum studeant exorare. Nec mora, peccator rediit, et de jam dicta stultitia veniam postulans, corde et ore suae iniquitati renuntiavit. In quo utique facto datur agnoscere quantam charitatem habuerit, qui, donec errantem proximum ad viam veritatis reduceret, preces cum lacrymis Domino fundere non cessavit. Est et aliud fidei ejus praeclarissimum opus, huic non dissimile.



XXIX. De familiari cujusdam liberato.

Nam homo quidam in re familiari satis opulentus, victualia quae fidelis populus ei in eremo assidue commoranti charitative mittebat, ferre consueverat; sed quia longe manebat ab ejus cella, nec [Col. 1020C] ad eam una die poterat pervenire, in itinere sibi providerat hospitium, in quo iens hospitabatur et rediens. Noverat autem illius hospitii dominus hunc Dei servi famulum habere divitias, et ideo, suadente diabolo, tradidit eum duobus latronibus, qui ut ad redemptionem illum cogerent, in speluncis et in cavernis terrae cum eo latitabant, ligatum cum tenentes et captum. Post aliquot vero dies nuntiatum est servo Dei quod familiaris suus in via qua ad eum veniebat, ab ignotis hominibus furtim fuerat captus, et quo nesciebatur adductus. Quod ille audiens prius per multa loca diligentissime fecit eum requiri, sed nullatenus potuit inveniri. Tunc fratribus super hoc conquerentibus et dolentibus dixit: »Cur estis [Col. 1020D] anxii? Scio cui manifestum est de homine, ubi sit, et quomodo se habeat. Nudatis igitur pedibus eamus in oratorium, et gloriosae Virginis matris Domini, in cujus obsequio captus est, imploremus auxilium. Nullus enim carcer nullusque locus est, de quo sine mora eum nobis reddere liberum ipsa non possit.« Et cum hoc factum fuisset, ecce crastina die diluculo, proditor hospes cum duobus latronibus et homine quem ceperant, ad cellae januam pulsantes astiterunt. Homo vero qui captus fuerat et ligatus, solutus et liber; fures et traditor vinculis erant ligati: quod frater ostiarius intuens, et de miraculo multum gaudens, patri spirituali, qui more solito eadem hora discipulos instruebat, secreto manifestavit. Sed Christi servus gaudium [Col. 1021A] mentis vultu dissimulans, verbum quod incoeperat minime praetermisit, dans fratribus exemplum, ut non in miraculis, sed in solo Domino gloriarentur. Deinceps completo sermone, fures ac proditorem a vinculis quibus erant religati solvit, et cum fratribus Deo et beatissimae virgini Mariae gratias agens, tutos et liberos abire permisit.



XXX. De affluentia virorum ac mulierum venientium ad eum.

Veniebant itaque ad eum multi parvi et magni, pauperes et divites. Erat enim celeberrimae opinionis, omnibus proficiens, nocens nulli. Non enim erat manus ejus extenta ad accipiendum et ad dandum collecta, sed libentius conferens quam capiens, spiritualem temporalemque alimoniam mendicantibus [Col. 1021B] laeto animo et hilari vultu liberaliter erogabat, arguebat peccantes, et de peccatis suis moestos consolans, quid agerent indicabat; justis pius, afflictis compatiens, egenis misericors; omnibus pater erat.



XXXI. De fragrantia miri odoris quae ab ipso procedebat.

Viri autem odoris fragrantiam cum eo loquentes et astantes circa eum ex ipso procedere sentiebant, cujus rei plures adhuc legitimi testes inveniuntur. Quae profecto fragrantia non solum sicut sentientes fatebantur et aliis praedicabant, totius suavitatis auctorem in eo requiescere testabatur: verum etiam, quantum nobis datur intelligi, meritum erat [Col. 1021C] quo integerrima virginitas et humilitas animae et corporis, quae in eo eminebant, etiam in hac vita, dum viveret, donabantur. Patientiam vero qua jejunando, vigilando, frigus aestusque tolerando, crucem Dominicam corde bajulabat et corpore, charitatem, sobrietatem, discretionem, et hilaritatem quibus cunctis indigentibus consulebat, seque praebebat affabilem, longum est enarrare. Deus haec omnia novit: nos enim per omnem narrationem nostram, ea de ipso tacenda fore censuimus quae nostri temporis fidem forsitan facerent haesitare. Redolebat tamen adeo conversationis ejus sanctitas, quod etiam supremos homines ad sui notitiam poterat convocare.



XXXII. De adventu cardinalium Romanorum.

[Col. 1021D] Excellentissimi namque cardinales, Gregorius videlicet et Petrus de Leo, inter quos postmodum de praelatione Romani papatus, ut notum est, schisma fuit, cum a summo pontifice in Galliam missi legatione sua in partibus Lemoviciniae fungerentur, ad hunc virum Dei pariter convenerunt. Qui primo vivendi formam quam habebat, deinde a quo eam didicerat, vel si esset canonicus aut monachus seu eremita, tandem cur in arido gelidoque monte, cur in terra sterili et inculta, sine animalium et omni temporalium rerum adminiculo, curam hominum agere coeperat, diligenter quaesierunt.



XXXIII. De responsione beati Stephani ad cardinales.

Quibus ille, quemadmodum cunctis secum loquentibus [Col. 1022A] facere consueverat, humiliter respondens, de doctore suo venerabili Milone, Beneventanae urbis archiepiscopo, primo mentionem fecit, illum Christi sermonem in corde suo recogitans: Si ergo glorifico meipsum, gloria mea nihil est (Joan. VIII). Sed cardinales de tam celebri viro illum loqui audientes, in verbis ejus paululum haesitaverunt. Sciebant enim illius sanctissimi viri obitum longo retro tempore exstitisse. Quo agnito, Dei servus ait: »Dubitatis super hoc, domini mei? Certe si non festinaretis, et liceret auscultare utrum vera diceremus, illico probaretis.« Tunc illi usque ad ultimum verbum, quidquid ille diceret, se libenter audire promiserunt.



XXXIV. De assertione cujusdam abbatis Lemovicensis ad supradictos cardinales pro beato Stephano.
[Col. 1022B]

Dicebat autem eis quidam abbas Lemovicensis qui eos adduxerat: »Nequaquam suspicemini quod iste Dei servus falsum proferat verbum: prius enim permitteret amputari caput suum quam scienter in aliquo mentiretur sermone.« Tunc ortus a principio seriatim illis retulit qualiter in pueritia ad Beneventum a patre suo ductus est, ubi a sancto Milone duodecim annis educatus, hanc regulam didicerit, de cujus etiam vita et doctrina mirabili multa quae ipsi noverant interseruit. Quocirca eum vera loqui cognoverunt, et quidquid ulterius dixerit, laetabundi receperunt. Solutis ergo universis eorum [Col. 1022C] quaestionibus, quoniam quidem paratissimus semper aut ad satisfactionem omni poscenti se rationem de ea quam habebat fide et spe (I Petr. III), in fine locutionis suae subjunxit, et ait: »Itaque cum de fallaci mundo, ducente nos Christi gratia, voluimus exire, a Romano pontifice in curia ubi cum quodam cardinali a transitu sapientissimi et sanctissimi doctoris nostri archiepiscopi Milonis fueramus, prout melius potuimus, nostram suscepimus poenitentiam, et cum ipsius praecepto et obedientia in remissionem peccatorum nostrorum hujus paupertatis et abjectionis viam sequi proposuimus: et si sanctos et laudabiles eremitas, quos per totam septimanam absque corporali cibo divinae contemplationi vacasse legimus, fragilitate nostra non possumus [Col. 1022D] imitari; tamen, quia a via publica aliquantulum declinavimus, et fratres qui in Calabria sine pecudibus et possessionibus Deo serviunt utcunque sequimur, in extremo judicio, cum Christus venerit judicare vivos et mortuos, ejus misericordiam exspectamus. Et ecce vestibus monachorum et canonicorum, de quibus interrogatis, non utimur, ut videtis, quoniam etiam tantae sanctitatis vocabula nobis non usurpamus. Nam canonicorum institutio quae habet potestatem ligandi atque solvendi quemadmodum apostoli, supereminet potestati monachorum, ideoque, ut diximus, usurpare vitam illorum minime audemus. Tanta namque perfectio ad regimen ecclesiarum est necessaria, quod perfectos earum rectores vix aut nunquam imitari sufficeremus, [Col. 1023A] imperfectos vero et inutiles nullo modo sequi debemus, nec solum nos oportet cupiditatem a nobis expellere, sed etiam omnia unde posset procedere: quin etiam si ecclesias nos habere contingeret, quomodo curam ageremus aliorum, qui mortui sumus mundo, et membris abscissis a saeculo, pedibus caremus ad ambulandum, ore ad loquendum, et ideo nec nostri curam agimus, vel possumus; quanto minus et aliorum, quemadmodum pastores Ecclesiae? Nomine autem monachorum non utimur, quia nomen sanctitatis vel singularitatis sortiti sunt vocabulum, quanquam omnes Christiani possunt vocari monachi: attamen illi specialiter monachi dicuntur, qui sui amplius curam agunt [f. non agunt], nec aliud cogitant nisi tantummodo de Deo. [Col. 1023B] Eremitarum vero vitam imitari minime valemus, quia in hoc specialiter est vita omnium eremitarum devitare saeculi tumultus, et permanere in cellulis suis, quatenus vacent orationi et silentio.«



XXXV. De extollentia viri justi facta a cardinalibus.

Quibus auditis, cardinales legati ipsius prudentiam et humilem responsionem admirantes, omnibus qui illic aderant, constanter aiebant: »Dicimus vobis, ut testificamur, quod aliquem huic viro similem nusquam invenimus, sanctus enim Spiritus loquitur in eo.« Et conversi ad eumdem Christi militem, taliter locuti sunt: »Homo Dei, si fuerit possibile ut usque in finem ita perseveres, profecto cum apostolis in regno coelorum numeraberis; [Col. 1023C] haec sunt enim illorum vestigia.« Sicque data ei benedictione, et communicatis invicem orationibus discesserunt ab eo. Ubi si divinae pietatis dispensationem diligenter et caute perpendimus, evidens miraculum possumus intueri. Voluit enim Christus ut servus suus qui a suo vicario apostolico, scilicet in exordio propositi sui bene agendi habuerat praeceptum, a viris apostolicis vicarii sui vicariis, in fine suae conversationis sanctitatis haberet testimonium.



XXXVI. Similitudo.

Hic enim quamdam comparationem ac verissimam, Deo annuente, facere possumus, ut melius sanctitas ac bonitas ipsius ostendatur, et quemadmodum [Col. 1023D] Deus omnipotens ejus sanctitatem certis voluit declarare indiciis. Recolamus igitur verborum illorum quae scripta sunt in Joannis Evangelio de Joanne Baptista, ubi dicitur, quod miserunt Judaei ab Jerosolymis sacerdotes et levitas ad Joannem, ut interrogarent eum: Tu quis es? Et confessus est: Quia non sum ego Christus. Et interrogaverunt eum: Quis ergo? Elias es tu? Et dixit: Non sum. Propheta es tu? Et respondit: Non. Dixerunt ergo ei: Quis es tu, ut responsum demus his qui miserunt nos? Quid dicis de te ipso? Ait: Ego vox clamantis in deserto, parate viam Domini, sicut dixit Isaias propheta. Et qui missi fuerant, erant ex Pharisaeis (Joan. I). Intelligite verborum consonantiam. Missi sunt sacerdotes et levitae, a quibus? scilicet a [Col. 1024A] Judaeis. Unde? ab Jerosolymis. Cui? Joanni videlicet. Ad quid? Ut interrogarent eum. De quo? Si ipse esset Christus. Similiter et isti duo legati missi sunt; sed a quibus? A viris religiosis. Unde? A Lemovica civitate. Cui? Scilicet B. Stephano. Ad quid? Ut interrogarent eum. Interrogatus est Joannes triplici modo, utrum esset Christus, an Elias, an propheta? quod totum, ut audistis, negavit causa humilitatis, quamvis veraciter haec omnia de se affirmare posset, si vellet, juxta testimonium Scripturarum. Nam christus dicitur unctus, et ipse unctus est oleo invisibili, id est repletus Spiritu sancto, secundum Lucam, ex utero matris suae; haec est unctio spiritualis de qua dicitur: Unctio ejus docet vos de omnibus (I Joan. II). [Col. 1024B] Dominus autem Jesus suis discipulis, dum loquitur de Joanne, dicit: Elias jam venit, et fecerunt in eum quaecunque voluerunt, et si vultis scire, Joannes ipse est Elias (Matth. XVII). Alibi Dominus loquens ad turbas, interrogavit: Quid existis in desertum videre? Prophetam? Dico vobis: Et plus quam prophetam (Matth. XI). Similiter autem et B. Stephanus requisitus est ab eis an esset canonicus, aut monachus, seu eremita? Quod totum, ut in superioribus dictum est, causa humilitatis vitavit, ne videretur ab hominibus, quanquam verissime totum de se profiteri posset. Canonicus enim regularis interpretatur, et ipse juxta Evangelii regulam, quae est caput omnium regularum, in [Col. 1024C] quantum valebat, vivebat. Monachus vero solus vel custos sui dicitur; ipse solus quia in solitudine spirituali locum sibi praeparaverat ad habitandum cum Deo, ut dicere posset veraciter: Elongavi fugiens in solitudine et mansi (Psal. LIV). Haec est solitudo spiritualis de qua dicitur: Sedebit solitarius et tacebit (Thren. III); haec est custodia sui, unde dicitur monachus, id est custos sui ipsius. Unde dicitur: Omni custodia serva cor tuum, quoniam ex ipso vita procedit (Prov. IV). Stephanus autem beatissimus solus sedebat, id est quiescebat, et custos sui effectus erat, quia de omni supellectili mundana nihil penitus sibi vel discipulis suis retinuerat, nisi parum solitudinis, in qua nimirum cum fratribus suis Deo serviret. Eremita dicitur ab eremo, seu anachoreta, [Col. 1024D] id est remotus. Quis unquam amplius potuit B. Stephano esse a saeculo remotior, qui nihil sibi, ut diximus, in mundo penitus retinuit? Omnia omnino pro Deo reliquerat, eremum colebat, quia ibi poenitentiam nimis austeram die noctuque fideliter peragebat. Et quemadmodum dicitur de Joanne, dum deinde interrogarent illum quis esset, vel quid diceret de seipso, cum non esset Christus, vel Elias, aut propheta, ut responsum darent his qui miserant eos, ipse ait: Ego vox clamantis in deserto (Joan. I). Similiter et isti duo legati B. Stephanum interrogaverunt dicentes: Quid ergo dicis de te ipso (ibid.), cum fateris quia non canonicus aut monachus vel eremita, quia his tribus ordinibus seu gradibus fulcitur omnis vita religiosorum, quibus [Col. 1025A] humillima ratione, veluti Joannes, ut superius scriptum est, respondit. Itaque cum de fallaci mundo, etc.



XXXVII. Item de extollentia ejusdem.

Nunc igitur, dilectissimi, animadvertite et intelligite qualiter divina bonitas sanctum suum majoribus dignioribusque personis similem reddebat verbo et opere. Attamen non aequiparamus Joanni Baptistae, cui Christus Dominus tantum contulit testimonium, quod inter natos mulierum eo major non surrexit (Matth. XI); sed quia bonum nobis esse videtur, ut comparatione actuum tanti prophetae, quo nemo, ut asseritur, major, actus B. Stephani dum aliquatenus in aliquo assimilari possunt, amplius et melius resplendeant. Non enim contra [Col. 1025B] dignitatem prophetae loquimur, si ejus primitus dicta vel facta ostendimus, et postea, utcunque possumus, ei similem in aliquo B. Stephanum demonstramus. Cum Joannes evangelista de Domino Jesu Christo dicat, quod cum apparuerit, similes ei erimus (Joan. III). Certe scimus quod Joannes Baptista vestiebatur pilis camelorum, et esca ejus mel silvestre ac locustae; Stephani erat esca, ut diximus, panis lixivio confectus, sive pultes de siligine, quas raro sumebat, vestis lorica ferrea. In his itaque ostenditur austeritas prophetae, et austeritas sancti confessoris. Benedictus Deus per omnia, qui tales ambos fecit, et facere sic potuit. Amen.



XXXVIII. De perfectione ejusdem orationis et confirmationis erga discipulos circa finem.

[Col. 1025C] Octavo namque die ab eorum recessu, hoc est pridie Nonas Februarii, nullo adhuc tamen dolore vexatus, ab exteriorum coepit vacare colloquio, seque totum contulit doctrinae discipulorum suorum et orationi. Scivit enim per Spiritum sanctum diem sui obitus propinquare, voluitque eos in proposito paupertatis ad quod venerant confirmare, et suis apud Deum obtinere precibus, ut in eo semper vellent perseverare. Cum autem de diligendo Deo, de amanda paupertate, et de observandis institutionibus quas eis fecerat, eos ardentissime commoneret, accidit per Dei providentiam quod ipsi coram eo unanimiter astantes dixerunt:



XXXIX. Quomodo conquesti sunt discipuli apud Patrem spiritualem.
[Col. 1025D]

»Sanctissime Pater, quandiu tecum fuimus, pro tuo amore Deus nobis praebuit necessaria, sed post mortem tuam quomodo vivere poterimus? Cuncta nobis aufers temporalia, et unde sustentabimur?« Ad haec pius Pater, in fide Christi firmissimus, sic respondit:



XL. De responsione ejusdem ad discipulos.

»Deum solum vobis relinquo, cujus sunt universa, cujus etiam amore cuncta pariter et vosmetipsos reliquistis. Si amando paupertatem ei constanter [Col. 1026A] adhaeseritis, nec ab hac veritatis via declinaveritis, ipse juxta providentiam suam, qua mirabiliter gubernat omnia, vobis quod expedire noverit, largietur. Si vero (quod absit!) amando temporalia ab ejus amore recesseritis, nolo vobis relinquere unde ad ipsum impugnandum pascamini. Sciatis autem pro certo quod in hac solitudine fere quinquaginta [(16) 1Kb] annos complevi, quorum alii in magna egestate, alii in magna fertilitate transierunt. Divina vero bonitas sic semper ad mensuram mihi omnia contulit, quod in egestatis tempore nihil necessarium defuit, nec in ubertate quidquam superabundavit. Similiter vobis eveniet, si vitantes omne superfluum, nam necessaria neminem [f. nemo] damnavit, in hac regula de Evangelio sumpta perseveraveritis.« [Col. 1026B] Cumque per quatuor dies haec et alia quae in libro Regulae aliisque voluminibus scripta sunt multo ferventius solito eis diceret, ita quod manifeste cognoscerent loquendi gratiam ei duplicatam fore, quinto die summo diluculo lethalis dolor ejus invasit membra. Tunc in oratorium se portari fecit, imperans fratribus ut divinum celebrarent officium, suisque orationibus instanter Domino supplicarent, quatenus in pace animam ejus susciperet



XLI. De transitu beati Stephani confessoris.

Tandem finita missa, post sacram unctionem, post receptionem corporis et sanguinis Domini, fratribus flentibus psalmosque cantantibus, octogesimo aetatis suae anno, in ordine diaconatus, sexta [Col. 1026C] feria, sexto Idus Februarii dicens: In manus tuas, Domine, commendo spiritum meum (Luc. XXIII), feliciter migravit ad Dominum.



XLII. Item de transitu ejusdem.

Mox vero monachi de Ambasiaco [(17) 1Kb] , cum capellano ejusdem vici et magna plebis multitudine, ad cellae januam pulsaverunt, cum moerore clamantes et dicentes: »Boni viri, boni viri, nolite nobis celare domni Stephani mortem. Vere scimus, vere scimus quia mortuus est noster amabilis Pater.« Janitor autem haec audiens, et volens eos a sepultura removere, quatenus fratres tanti funeris exsequias sine tumultu digne et devotissime celebrarent, quasi consolando dixit eis: »Quid est hoc? Dicitis quia mortuus est? Imo multo melius solito [Col. 1026D] illi credimus esse.«



XLIII. Miraculum pueri de Ambasiaco.

Cui sacerdos, qui cum monachis et populo venerat, ait: »Domine, bene scimus quia mortuus est. In vico etenim nostro puer quidam modo in extremis positus ab heri et nudiustertius loquelam amiserat, qui cum a matre sua exitum praestolante servaretur, subito in haec verba prorupit: Video, inquit, scalam lucidissimam, cujus altera pars coelum, altera tangit Muretum, et angeli multi descendunt per eam, ut animam domni Stephani Deo gratissimam [Col. 1027A] perducant ad gloriam.« Quod mater ejus audiens, mirata est valde, et egressa domum vocavit me et monachos quos videtis, et narrans nobis hoc verbum quod puer dixerat, duxit nos in domum suam; qui pariter ante puerum venientes, cum ad intimationem mulieris requireremus ab eo quid diceret, tam nos quam plures alii qui illic aderant, ab ore ejus idipsum audivimus, et subjunxit: »Nunc audio circumquaque per ecclesias et per monasteria sonare signa.« Et iterum ait: »Hoc erit vobis indicium quod dico veritatem, quia jam moriar, nec ultra loquar vobiscum, sed ascendam cum sanctissimo Patre et angelorum multitudine.« Quibus dictis, exspiravit, unde sine dubio credimus verum esse quod dicimus, migrasse scilicet gloriosissimum [Col. 1027B] Patrem. O felix visio! et quis congruentius virgini testimonium debuit perhibere, quam virgo? Ambo namque virgines erant, et fidelis Dei servus, et puer qui vidit et retulit visionem. Quanti enim meriti fuerit apud Deum hic athleta Christi, aliud miraculum quoque potenter ostendit.



XLIV. De revelatione transitus ejusdem apud Turonensem civitatem et Verzeliacum.

Nam mira Dei dispensatione decessus illius apud Turonum et Verzeliacum eodem die divulgatus est: quae duo loca ab invicem et a Mureto adeo remota sunt, quod nisi miraculose id fieret, fieri nequaquam posset. Cujus rei testes idonei fuerunt peregrini Lemovicenses, qui illuc causa orandi tunc [Col. 1027C] erant, certamque rei veritatem postmodum fratribus retulerunt.



XLV. Quomodo transitum suum per noctem revelavit cuidam canonico [(18) 1Kb] .

Sequenti vero nocte cuidam canonico, familiari suo, per visum apparuit, habitu roseo decoratus; nec mirum si roseo, quia Christi martyr exstiterat. Cui congaudens in visione sua canonicus ait: »Pater mi, quae causa fuit hujus praefulgidae vestis, quam usque modo non induisti?« »Romani pontificii mihi a Christo collati signum est,« inquit. Ad haec canonicus respondit: »Benedictus sit Deus; nam per talem papam recte sancta regetur Ecclesia.« Illico evigilans intellexit illum mortis debitum persolvisse, et celeriter surgens pro commendatione [Col. 1027D] animae ejus ex integro divinum decantavit officium. Mutua namque charitate ambo inter se condixerant, ut ille qui diutius viveret exsequias alterius celebraret.



XLVI. De nuntiis ad legatos Romanos missis.

Dato itaque sanctissimo corpore sepulturae, discipuli ejus jam dictis cardinalibus transitum illius per litteras et nuntium mandaverunt. Cumque in concilio quod apud Carnotum congregaverant, eis litterae redderentur, mox obitum ejus omnibus denuntiantes, coram omni conventu archiepiscoporum atque pontificum, et caeterorum sapientium de virtutibus ejus et fidei puritate quam investigaverant, [Col. 1028A] multa bona locuti sunt. Quibus auditis, omnes qui aderant Deo gratias egerunt, et facta absolutione, cardinales dixerunt: »Nos oravimus pro illo, nunc vero deprecemur illum, ut oret pro nobis ad Dominum, quia sine dubio plus possunt nos juvare illius sancta merita, quam illum nostra suffragia: cum Christo namque vivit in gloria.«



XLVII. De electione domni Petri Lemovicani secundi prioris.

Pio igitur Patre destituti et orbati fratres, de conventu suo unum, Petrum scilicet Lemovicanum, in priorem et spiritualem Patrem sibi concorditer elegerunt. Hic prius in saeculo venerabilis sacerdos, nunc vero in religione paternae traditionis et voti quod fecerat aemulator existens, Deo et hominibus [Col. 1028B] charus et amabilis erat: sub cujus regimine, grege Dominico in augmentum religionis proficiente, locum de Mureto in quo Deo serviebant, diuque cum sanctissimo Patre suo servierant, monachi S. Augustini calumniari coeperunt.



XLVIII. De inquisitione diversorum locorum.

Sed qui potius auferenti tunicam pallium volebant dimittere, quam unde ad placita et litigandi consuetudinem traherentur habere; locum alium vigilanter perquirere curaverunt, ubi caput religionis suae convenienter constituerent, libere et quiete servire Deo potuissent. Locis itaque diversis sedulo peragratis, nullo tamen idoneo reperto, tandem divinitus illustrati, salubre consilium omnes unanimiter [Col. 1028C] inierunt, ut prior scilicet cum omni humilitate et devotione missam celebraret, et cum fratribus universis affectu praecordiali Domino supplicaret, ut clementer eis consuleret, et quod postulabant indicare non differret. O mira Dei clementia et perenni memoria commendanda! Potuit fortasse livor Dei servis moliri calumniam, sed unde eos comprimere voluit, inde amplius dilatavit. Nam immensa et ineffabilis supernae dispensationis providentia latiorem locum, et ad observantiam religiosae conversationis et situ et nomine magis idoneum, eis a mundi constitutione paraverat, cujus loci nomen etiam per ipsam divinam vocem audire meruerunt.



XLIX. De revelatione loci Grandimontensis.

[Col. 1028D] Priore namque, sicut condictum erat, missam celebrante, cum Agnus Dei ter cantatum fuisset, et tam ipse quam omnes alii fratres ardentissime Dominum exorarent, quaedam coelestis vox audita est dicens: »In Grandimonte, in Grandimonte, in Grandimonte.« Hanc sane beatissimam vocem prior et nonnulli de fratribus audierunt. Finita vero missa, quaesivit prior a fratribus, si coelicam audierant vocem; et cum unus eorum confestim coram omnibus diceret: Ego audivi eam ter dicentem »In Grandimonte,« et alius similiter, cuncti affluenter laetati sunt, et consolati sunt, et confortati vehementer divinae pietatis largitatem, propter gloriosae [Col. 1029A] revelationis felicitatem, mirari, laudare et glorificare studuerunt. Et quia in Grandimonte adversus principes et potestates, adversus mundi rectores tenebrarum harum milites Christi, ne perderent coelestia, semper erant pugnaturi (Ephes. VI), merito ibi auditum est nomen ejus, ubi victoria quam ab antiquo humani generis hoste Christus habuit quotidie celebratur.



L. De aedificio ejusdem loci.

Pergentes igitur ad locum divina revelatione compertum (satis enim Mureto vicinum est [(18*) 1Kb] ), ecclesiam et domos ad habitandum jussione Domini cujus erat, omni cum festinatione fecerunt. Quibus vili schemate utcunque pactis, reversi sunt Muretum, ubi nonnulli de fratribus remanserant, et accipientes [Col. 1029B] sanctissimi Patris sui gloriosum corpus, transtulerunt illud in Grandimontem, paucisque scientibus reconderunt subtus presbyterium ante altare.



LI. Miraculum de pane dato cuidam militi.

Cum Pater pius viveret, Bosoni Dereses, illustri viro, die sancto coenae panem distribuit, quem ille diu reverenterque servavit, et multis languentibus frustatim distribuit, quos omnes virtus divina sanitati restituit, multaque miracula uno pane perpetravit.



LII. De milite sanato miraculum.

Postmodum vero miles quidam, qui Raimundus de Plantadio dicebatur, ad illam novam Domini plantationem se deferri fecit, ut in orationibus fratrum [Col. 1029C] recipi meruisset. Hic eo morbo, qui paralysis dicitur, ita corporis medietatem amiserat, quod ex illa parte nullum ejus membrum in aliquo praevalebat. Loquens ergo cum priore, verbo quo poterat, petiit ut in ecclesiam ad altare duceretur. Cumque a quodam filio suo ex uno latere, et ab ipso priore ex altero totus fere portaretur, postquam super lapidem sub quo ante altare sanctissimi hominis corpus sepultum erat, pedes suos tenuit, libera voce exclamans ait: »Sinite me, nolite me juvare, ego enim in hoc loco, in quo pedes teneo, modo sanus factus sum. Dico autem vobis quod hic sanctus jacet aliquis tumulatus, pro cujus meritis et amore mihi Deus contulit sanitatem.« Increpavit autem eum prior, et ut nec ipsi, nec alii qui cum [Col. 1029D] eo erant hoc dicerent, vehementer prohibuit. Sed quanto instantius hoc prohibebat, tanto qui sanus factus fuerat, prae gaudio validius clamabat: Hic sanus factus sum. Et qui sine humano juvamine etiam a janua ecclesiae ad altare paulo ante progredi non potuit, solius divinae miserationis auxilio ad domum propriam nunc incolumis remeavit: sicque totus sanus factus est, ut deinceps in ejus corpore illius aegritudinis nullum remaneret vestigium.



LIII. De discipulo ejusdem sanato.

Nihilominus autem quidam ejus discipulus, qui lumen amiserat exterius, prostratus et orans ad ejus sepulcrum, pristinum recepit visum.



LIV. De panno qui non potuit comburi.
[Col. 1030A]

Pannus etiam, quo sacrae ossium ejus reliquiae involutae fuerant, a sacerdote qui decentiori panno eas involverat, semel et iterum atque iterum projectus in ignem comburi non potuit.



LV. De verbis correctoriis quae habuit prior secundus ad eumdem, inspectis miraculis post transitum ejusdem.

Inspectis itaque prior miraculis timuit sibi et aliis quietem minui, et internae suavitatis dulcedinem tardius experiri, si populorum turbae miraculorum causa, locum ad quem venerant frequentarent. Et veniens ad sepulcrum hominis Dei ante altare, tanquam spiritualis paupertatis verus amator, ei ac si viveret, ita locutus est: »Serve Dei, tu ostendisti [Col. 1030B] nobis paupertatis viam, et toto conamine tuo docuisti nos incedere per eam. Nunc vero de arcta et ardua via quae ducit ad vitam, ad latam et spatiosam quae ducit ad mortem tuis nos miraculis vis revocare? Praedicasti solitudinem, nunc in solitudine fora nundinasque vis congregare. Non ducimur curiositate, ut tua miracula videre velimus; satis tuae credimus sanctitati. Cave igitur de caetero ea miracula facias, quae tuam extollant sanctitatem, et nostram destruant humilitatem. Non sic laudi tuae provideas, ut nostrae sis immemor salutis. Hoc tibi praecipimus, hoc a tua poscimus charitate. Quod si aliter feceris, dicimus tibi, et per obedientiam quam tibi promisimus, constanter asserimus, quia ossa tua inde extrahemus, et spargemus in [Col. 1030C] flumen.« Ergo quia pura fides et charitas vera magis amant opera quam signa, taceamus multa miracula, quae, dum adhuc viveret, ab ipso audivimus et legimus fuisse facta, et quotidie in procuratione omnium nostrum sine possessionibus pecudibusque ac reditibus, Deo cooperante, fieri videmus. Sequamur autem ipsum per ostensum nobis sanctae conversationis exemplum, ipso auxiliante, qui vivit et regnat Deus per omnia saecula saeculorum. Amen.



LVI. De Petro Lemovicano, nepote secundi prioris, per visionem sanato, miraculum.

Petrus Lemovicanus presbyter reverendus frater Grandimontis, nepos Petri Lemovicani, secundi prioris Grandimontis, columbinae simplicitatis et [Col. 1030D] floridae virginitatis splendore vernabat, fluvioque lacrymarum frequenter affluebat, et tam Marthae quam Mariae officium sollicite gerebat. Qui divina permissione coepit acriter aegrotare, cumque pondus gravissimum languoris amarissimi vix portare sufficeret, primo Patri nostro Stephano sanctissimo, patronoque suo praenominato, humiliter supplicavit ut divinam clementiam clementer exoraret, quatenus dolorem nimium sic temperaret, ut ipsum quoquo modo sustinere valeret. Postea divinae gratia benignitatis duos coelestes medicos fulgentes et gloriosos, scilicet Stephanum Christi famulum, et Petrum Lemovicanum patruum suum videt aeger ad se venientes, linteamenque niveum afferentes, [Col. 1031A] quo totum corpus suum a capite usque ad pedes coeperunt leniter extergere. Quod dum facerent, quidquid linteamine tangebant mox sanatum fiebat. Quo facto, dixerunt: »Hic totus est sanus.« Quo dicto, disparuerunt. Petrus vero Lemovicanus perfectae sanctitatis munere laetificatus, mirabilem Dei patrumque praedictorum visitationem mirari et laudare coepit affectuose. Hoc autem miraculum fidelis socius et charissimus frater meus ipse primum mihi, postmodum vero caeteris fratribus, rogatu meo, vultu demisso et verecundo manifestavit.



LVII. Item aliud miraculum de quadam muliere.

Homo quidam erat in territorio Pictaviensi cum uxore sua Petronilla nomine. Isti vero affectuose diligebant fratres nostros de Alonia, et multa bona [Col. 1031B] eis saepissime largiebantur et multoties eos visitabant, credulitatem magnam habentes in eos et in B. Stephanum. Habebant autem fratres istos pro filiis, eo quod prole infecundi et steriles permanebant. Erat enim illis consuetudo talis quod annuatim in festo B. Stephani procurabant fratres pro amore et honore ipsius, et veniebant ad eos ipsa die, afferentes quae eis erant necessaria. Cum autem ex consuetudine in festivo die ipsius cum omni apparatu suo gaudentes et exsultantes viamque carpentes venirent, et ipsa mulier supra dorsum jumenti fidens procederet, ecce subito jumentum illud, nescio quo casu pedem incaute posuit et mirabiliter corruit, et illico mulier illa cadens de [Col. 1031C] asello exspiravit. Videns autem vir ejus uxorem suam esse defunctam, coepit ejulando clamare et dicere: »Heu me, heu me miserum! heu me desolatum! heu me omnino destitutum! uxor mea mortua est, solus sum, et non habeo consolatorem neque sublevantem. O Deus, quid faciam? quo ibo? quid agam? nescio. Si rediero ad domum meam, videbunt me vicini mei, et audient me lugentem ac lamentantem, et inimici insultantes dicturi sunt: Ubi est uxor tua? quo remansit, quo perrexit? Et ego tristis et anxius respondere minime potero. Si huc diu perstitero, obvium me habebunt transeuntes per viam hanc, et interrogabunt me quid mihi accidit, et circumdabor rubore et anxietate. Si ad fratres perrexero, angustiabuntur, dolebuntque, [Col. 1031D] et convertetur gaudium eorum in moerorem, et festivitas in tristitiam. Et quid dicam? Versa est in luctum cithara mea, et organum meum in vocem flentium (Job XXX).« Cumque sic fleret, et ita lamentaretur, et jam desperaret, venit ei in memoriam, quomodo pro honore et amore B. Stephani essent in itinere; et ideo bonum sibi visum est ut auxilium ejus fideliter expostularet. Resumit igitur vires suas, et in se reversus dixit: »Deus, propitius esto mihi peccatori. Per merita B. Stephani, redde mihi uxorem meam, ut cum illa te laudare queam. Appareat igitur nunc sanctitas B. Stephani, pro quo eramus in hoc itinere nos servi tui. Da nobis, Domine, auxilium ex ista tribulatione, et revertatur, obsecro, anima ejus ad corpus.« [Col. 1032A] Et dixit: »Sancte Dei Stephane, adjuva me. Sancte Dei Stephane, exaudi me, ora pro me, nunc appareat gloria tua, bonitas tua. Si quid potes, adjuva me, et redde mihi uxorem meam, quia in tuo servitio mortua est modo.« Cumque talia locutus fuisset, cum omni fiducia accessit ad corpus uxoris defunctae, et ait: »Domina Petronilla, domina Petronilla, responde mihi. Domina mea, amica mea, soror mea, responde mihi.« Et cum hoc dixisset, ad vocem ejus divino nutu ipsa respondit: »Heu, mi domine, ut quid pro me anxius fuisti? Certe bene eram, multo melius exstiteram.« Tunc vir ejus gaudio plenus, assumpsit eam, et iterum levavit eam, et posuit super ipsum jumentum, et cum gaudio et exsultatione pervenerunt quo tendebant, [Col. 1032B] et narraverunt fratribus suis quae sibi acciderant in via, et laudaverunt pariter Dominum, qui salvat sperantes in se. Et factum est gaudium magnum illis in illa die et deinceps. Hoc autem mirabile signum presbyter vitae venerabilis et morum probitate conspicuus veraciter enarravit.



LVIII. Item aliud miraculum.

Aliud non minus mirabile miraculum charitati vestrae insinuabimus. Tempore domni Stephani de Liciaco, venerabilis quarti prioris Grandimontis, aedificabatur ecclesia in Grandimonte. Accidit autem quadam die cum operarii quemdam lapidem magnum ac quadratum sursum in altum deferrent, obvium habuerunt Geraldum magistrum operis [Col. 1032C] ipsius, quem inviti et incaute ignorantes expulerunt a summitate arcium, et corruit in terram, qui graviter collisus occubuit, sanguis vero ejus per oculos, per aures, per nares, ac per os defluebat. Quod cum viderent operarii vehementer ejulantes clamare coeperunt. Vir autem domini Stephanus tunc temporis orationi insistebat. Cum vero subito tantum clamorem audiret, vehementer expavit, et surgens illico ab oratione, tremefactus ac concitus perrexit illuc ubi corpus defuncti coopertum jacebat exanime. Flebant itaque caementarii et alii operarii graviter super eum, quos intuens, ut erat vir magnae austeritatis ac probitatis, increpare coepit, et expellere a loco illo, ac vehementer conviciari eos cur flerent, aut cur clamarent, dicens: [Col. 1032D] »Recedite, boni viri impostores, fugite ab isto loco, non est mortuus iste operarius, sed dormit.« Et expulsit eos foras, et clausit ostium. Tunc confidens et sperans in bonitate Domini et meritis B. Stephani, vocat fratres, et congregat in capitulo, dicens eis: »Fratres et filii mei, inimicus humani generis nos hodie graviter invadere ac sauciare tentavit. Eapropter vos admoneo, ac vobis firmiter praecipio, quatenus discalceatis pedibus cum gemitibus et lacrymis veniatis ante altare B. Mariae semper virginis, et postmodum ad sepulcrum sancti Stephani.« Et voce horribili venerunt, oraverunt, fleverunt. Deinde prior Stephanus duxit ad sepulcrum B. Patris nostri Stephani, et voce horribili arguere eum incipit dicens: [Col. 1033A] »Redde, redde eum velociter. Cur sic nos afflixisti? quare hoc sustinuisti? Cito, cito appareat bonitas tua, virtus tua. Si quid potes, et certe credimus quia potes, adjuva nos misertus nostri.« Cumque complesset orationem, fidus de Dei misericordia et de Dei Genitricis auxilio, et de beati Stephani beneficio, cum fratribus accessit ad corpus defuncti, discooperiensque eum apprehendit manum ejus dextram, et quasi increpando dixit ad eum: »Gerarde, surge, surge dico, operare, et ad opus tuum revertere, surge velociter, nec moreris.« Ad hanc vocem reviviscens homo ille surrexit et dixit: »Ecce, domine, adsum et nullum habeo vel sentio malum.« Videntes autem fratres qui aderant, timuerunt, et prae gaudio fleverunt, et laudaverunt [Col. 1033B] Dominum et beatam Mariam matrem Domini, et beato Stephano gratias egerunt. Tunc venerabilis Stephanus prior aperuit illis hominibus quos inde expulerat, dicens eis: »Ecce magister vester Gerardus sanus et incolumis perseverat. Revertimini igitur cum eo ad opus vestrum.« Videntes autem hominem vivum, quem mortuum reliquerunt, stupefacti et admirantes clamare coeperunt: »O Domine Deus, qui facis mirabilia magna solus, cujus nomen est benedictum in saecula! Tu enim non derelinquis quaerentes te, Domine. Ecce videmus opera magna et prodigia quae fiunt per beati Stephani merita gloriosa.« Tunc Stephanus prior quartus, ac Deo dignus increpavit eos, dicens: »Videte, silete, cavete ne cui manifestum reveletur a [Col. 1033C] vobis hoc signum. Si enim a vobis revelabitur, de vobis vindicabitur, et ita cum gaudio fit ab eis de caetero operis consummatio.«



LIX. Aliud miraculum.

Aliud autem miraculum non minus mirandum narrabimus charitati omnium vestrum. Tempore hujus venerandi prioris erat puer in Grandimonte, Audoenus nomine, progenitus nobili germine, sed deditus erat nimiae infantiae. Sustinebatur autem propter nimiam teneritudinem juventutis suae a fratribus; qui cum quadam die vellet ludere, ascendit ille puer super quamdam porticum, et ex transverso posuit se super eam, et coepit se exagitare huc atque illuc. Videns autem eum presbyter quidam, [Col. 1033D] nomine Guido, vir religiosus, timuit ne tali enormitate puer ille periclitaretur, et accurrens ut eum increparet, antequam ad eum accederet, fortuitu cecidit, et collisus exspiravit. Cucurrit autem sacerdos ille ad patrem spiritualem, et indicavit ei. Qui audiens, concitus venit ad puerum, et invenit eum jam defunctum. Et accipiens eum in ulnas suas, attulit eum ad beati Stephani sepulcrum, quod tunc temporis erat in claustrum conditum, et dixit: »Ecce, Stephane, vir amantissime, ecce filius tuus, ecce discipulus tuus jam, ut cernis, est mortuus, redde illum nobis, redde, aut certe a loco isto projiciam te. Vide ne tardaveris, neque moram feceris. Vides quia dolemus, quia affligimur, quia tribulamur; da nobis consolationem et tuo nomini [Col. 1034A] honorem.« Nec mora, post orationem factam, recepit juvenis vitam. Gaudet prior cum fratribus, quia revixit adolescentulus; inde laudatur Dominus et extollitur beatus Stephanus.



LX. Item miraculum aliud

Per idem tempus fratres operabantur in nemore, et dum vellent ligna caedere, oportuit arborem vertere ab alio latere, quae retinuit fratrem quemdam, Joannem nomine, vidente jam dicto priore, qui ibi loquebatur forte cum quodam religioso homine. Frater autem ab arbore tenebatur, manus ejus cum brachio destruebatur, et a fratribus cum eodem priore clamabatur: »Quid agis, beate Stephane? isti tuo discipulo in articulo mortis posito festinus [Col. 1034B] succurre.« Et cum haec dixissent, illico liberatus est, et laudaverunt Dominum, et beato Stephano gratias egerunt.



LXI. Item aliud miraculum.

In territorio Lemovicensi prope domum nostram de Podio Gisberti, erat homo quidam, qui domum supradictam obnixe diligebat, et fratribus ibidem manentibus multa beneficia conferebat. Hic habebat matrem vetulam et multitudine dierum inveteratam. Accidit autem quadam die ut anus febrium morbo corriperetur: Tunc ait illi filius suus: »Mater, jube ut eam ad sacerdotem, quatenus accipias de manu ejus corpus Domini et sanguinem.« Cui mater: »Utique, fili mi.« Perrexit itaque homo ille ad presbyterum, et adduxit secum. Qui [Col. 1034C] cum venissent, invenerunt eam jam mortuam. Tunc ait illi sacerdos: »Cernis quia mortua est mater tua et nihil potest ei proficere admonitio mea, praepara quae facturus es, et mane, Deo volente, revertar ad te.« Et his dictis presbyter reversus est, et homo iste coepit contristari et moestus esse, quia mater ejus obierat absque corporis et sanguinis Christi perceptione et sine confessione. Tunc anxie coepit nomen Domini invocare, et auxilium beati Stephani per totam noctem illam praestolari. Cumque diu hoc ageret, cum fiducia ad corpus matris accessit, et clamare coepit vehementissime: »O mater! o mater!« Cui illa respondens ait: »Quid vis, fili mi? Cur me incitasti? [Col. 1034D] Certe bene mihi erat.« At filius ejus gaudens et exsultans ait illi: »O bona mater, si tibi placuerit, ut iterum vadam ad presbyterum, et tradat tibi corpus et sanguinem Dominicum.« Cui illa: »Fiat voluntas tua.« Ivit autem iterum homo ille ad saepedictum presbyterum, et attulit illi veteranae corporis et sanguinis Domini sacramentum; et facta primitus confessione communicavit, et statim iterum obiit, et laetati sunt qui aderant universi, et laudaverunt nomen Domini et magnificaverunt merita beati Stephani, pro cujus honore tale signum, Deo volente, contigit. Vir autem iste annuatim solitus est candelam afferre supradictae domui in festo sancti Stephani, ob memoriam et reverentiam tanti miraculi. Qui haec viderunt et audierunt, [Col. 1035A] tam clerici quam conversi, veridici nobis retulerunt.



LXII. Item aliud miraculum.

Quodam autem tempore domnus Stephanus de Liciaco venerabilis prior quartus aegrotabat, et tunc temporis reliquiae corporis beati Stephani erant absconditae in quodam vase ligneo, ignorantibus fratribus quamplurimis; qui cum graviter febricitaret, jussit ut in quodam sarcophago lapideo absconderentur. Quod cum praeparatum fuisset, imperavit ut ante eum reliquiae afferrentur, quatenus eo cernente condirentur. Ipse autem graviter dolore febrium perurgebatur. Cumque delatae fuissent reliquiae coram eo, ut exinde in alio vase honorifice tumularentur, ex improviso prior venerabilis [Col. 1035B] a febribus omnino liberatur. Quod cum animadverteret domnus praedictus prior, exclamavit et dixit: »Quare hoc fecisti? Putabam certe quod occasione hujus invaletudinis me modo tecum ante tribunal Christi veraciter ducere velles, et tu quod nolebam mihi attribuere praesumpsisti. Certe noveris pro certo quod exinde tibi ingratus existo. Quod desiderabam prolongasti, et quod nolebam dedisti. Non curo de tuis miraculis; sed plus gaudeo de operibus tuae sanctitatis, increduli et imbecilles, et infirmi signis et prodigiis indigent, fideles et justi ac firmi fide his opus non habent. Hoc signum mihi esset salutiferum, si me praesentares coram Domino in regno coelorum.« Post hoc signum aliud narrabimus dictu mirabile.



LXIII. Item miraculum aliud.
[Col. 1035C]

Miles quidam de Gasconia, consanguineus uxoris Pontii, quondam domini de Bainagio, quae Gaillarda nuncupabatur, captus fuit a Guillelmo de Gordonio in quodam procinctu, deductusque est apud Domam oppidum, missusque in carcerem, in domo cujusdam militis, nomine Geraldus, qui gravissime catenis, pedicis, manicis, et pondere ferri premitur. Ostia carceris et fenestrae clauduntur, et ipse intus graviter affligitur. Cumque gravi dolore torqueretur, et jam de vita sua desperaret, ad arma spiritualia recurrere festinat, et nomen Domini invocat et B. Stephanum, ut ipsum liberare et exaudire dignetur, modis omnibus cum lacrymis anxie expostulat. [Col. 1035D] Sic certe assiduus in oratione, die noctuque illum interpellare minime cessabat. Et quid plura? Perseveranti salus a Domino promittitur. Sic namque in Evangelio dicitur: Qui perseveraverit usque in finem, hic salvus erit (Matth. X). Dum autem miles iste in oratione perseveraret, dum assidue nomen Domini invocaret, quatenus ob amorem B. Stephani sibi auxilium conferre dignaretur de coelis, mittitur ei B. Stephanus adjutor de supernis. Quadam autem nocte, dum vehementer orationi insisteret, et auxilium a B. Stephano magnis vocibus quaereret, subito somno premitur, et quasi mortuus efficitur. Sed a B. Stephano ex improviso concutitur, et cur eum tantis clamoribus vexaret requiritur. Quae cum miles stupefactus audisset, et quasi [Col. 1036A] de gravi somno evigilans ait: »Quis es, Domine?« Cui ille: »Ego sum Stephanus quem tu invocare non cessasti, et huc ad hoc veni, ut intentus sim tuae liberationi.« Expergefactus autem miles ille coepit vehementius illum exorare, quatenus dignetur eum omnino liberare. Et quid? Cadunt manicae a brachiis, et ex uno pede liberatur a pedicis. Cum autem sentiret se esse liberum, procedit ad carceris ostium quod invenit obseratum. Inde vertit se ad fenestram, quam reperit apertam. Considerans autem vallis profunditatem super quam eminebat domus illa aedificata, timuit perinde prosilire, sed postmodum confortatus divino Spiritu, in semetipsum reversus, ait: »Melius est mihi sic mori, quam iterum in carcere recludi.« Et statim confisus [Col. 1036B] de bonitate Domini, et meritis B. Stephani, saltum illum fecit, et per Dei misericordiam illaesus evasit, cui fuit quidam juvenis obvius, qui ei postmodum exstitit in itinere socius. Nec mora ad fluvium Dordoniam veniunt, naviculam sibi a Domino praeparatam reperiunt, transmeato videlicet flumine, ad domum nostram de Vaisseras accedunt prospero itinere. Pulsantibus illis ad januas, fratres ex more surgunt ad matutinas, deinde illis manifestatur quod miles ille per B. Stephanum a Domino sit liberatus. Cui fratres veniunt gratulandi obviam, et adducunt secum in ecclesiam. Narrat eis miles quod factum fuerat, et quemadmodum Deus eum per B. Stephanum mirifice liberaverat. Gaudent igitur fratres de miraculo, laudes canunt et reddunt Domino, [Col. 1036C] ac postmodum eum ducunt ad hospitium, ubi mansit per triduum. Qui haec viderunt nobis fideliter ac veraciter narraverunt.



LXIV. Item aliud miraculum.

Allo tempore ingressa est multitudo hominum maleficorum cum magistro suo nomine Lupardo, terram Lemovicani episcopatus, ut eam depopularet. Et quid dicam? Capiebantur homines, violabantur uxores, trucidabantur ipsorum infantes; unde factum est, peccatis eorum exigentibus, quod castellum de Peiraco tunc temporis forte ab illis captum est, et inter caeteros, quinque homines capti sunt, et reclusi in quodam specu subterraneo, quorum duo ex ipsis valde diligebant B. Stephanum [Col. 1036D] et ordinem nostrum. Cumque sic a maleficis includerentur, et cippis et catenis fortiter ligarentur, assidueque custodirentur, S. Stephanum sibi propitium homines illi requirere coeperunt, quorum unus. Petrus nomine, familiaris ac serviens erat cujusdam domus ordinis istius, quae Bonavallis vel Serra dicitur; alter vero Geraldus de Montellio vocabatur. Hi duo cum caeteris tribus vehementer exorabant Dominum, quatenus per merita B. Stephani eos liberare dignaretur de manibus inimicorum suorum; qui cum ex corde vehementer orationi insisterent, ecce B. Stephanus apparet illis fulgidus, et dixit eis: »Surgite, ne timueritis, et me sequimini.« Qui respondentes, dixerunt: »Quis es tu, Domine?« Et ille: »Ego sum Stephanus [Col. 1037A] Grandimontensis ordinis pastor primus.« At illi prae gaudio flere coeperunt, atque dixerunt: »O domine, o pastor Excelsi, libera nos de inimicis nostris istis crudelissimis.« Tunc viriliter assumens eos duxit per medium castrorum, videntibus cunctis, et nemo alicui eorum nocuit vel nocere potuit, et ita liberi effecti per misericordiam Dei, per beatum Stephanum mirabiliter evaserunt.



LXV. Item aliud miraculum.

Iterum narrabimus aliud signum mirabile. Homo quidam erat in territorio Lemovicensi, nomine Reginaldus, qui valde diligebat B. Stephanum et domnum Hugonem, caeterosque discipulos ejus, ac totum ordinem nostrum, cujus erat consuetudo talis annuatim visitare domum Grandimontis et [Col. 1037B] domum Mureti, ac domum de Plania. Accidit autem quodam tempore dum ex more loca supradicta cum omni diligentia et uxore propria visitasset, cum rediret ad villam in qua manebat, videret ipsam villam subito igni accendi: quod cum cerneret coepit clamare, dicens: »O Deus, quid faciam? Fatigatus sum ex itinere, nec valeo domum meam ab isto igne defendere. Succurre mihi hodie. Domine, memento quia B. Stephanum diligo, et ordinem et discipulos ejus, a quorum visitatione nunc revertor. Ideo, Domine mi, obsecro per misericordiam tuam, quatenus ob amorem B. Stephani, et per merita ipsius in hac hora ab ignivomis flammis domum meam cum omni supellectili sua liberare [Col. 1037C] digneris.« Qui cum complesset orationem, ignis ille nunquam ausus fuit domum illam, nec etiam festucam unam laedere. Testabantur etiam homines villae illius, quod cum ignis concremaret domos quae conjunctae erant domui hominis istius, sequebatur festucas comburendo domorum aliarum, inter paleas domus illius hominis, quas quasi timendo omnino vitabat. Quod cum viderent qui astabant tam presbyteri quam homines caeteri, laudaverunt Dominum, qui per B. Stephani merita hoc miraculum tantum coram illis fecisset. Postea vero, tam Reginaldus quam presbyteri et alii plures, hoc signum fratribus de Entrefis et Gaufrido presbytero, qui nobis retulit veraciter et alacriter, narraverunt. Postmodum autem homo iste istius ordinis [Col. 1037D] habitum sumpsit, et usque in finem nobis videntibus ac scientibus fideliter perseveravit.



LXVI. Item aliud miraculum.

Tempore domni Petri Bernardi prioris venerabilis, coadunato universali capitulo in Grandimonte, celebrata est translatio corporis beatissimi Stephani, praesente domno Geraldo Lemovicensi episcopo, sequenti die praecursoris ac praeconis Domini Salvatoris: et erat ibi frater quidam, nomine Guillelmus, qui nimia surditate ambarum aurium confundebatur anxie. Qui, cum videret sanctum Dei a supradicto priore et ab omni conventu a claustro in ecclesiam transferri, accessit velociter ad sarcophagum, et invenit sotulares, accipiensque eos in ipso sarcophago B. Stephani, coepit mittere digitos [Col. 1038A] suos infra sotulares, et inde extrahere quodcunque invenire poterat, ac in auriculas suas deinde transferebat. Cumque ita plenus bona fide ac spe certissima diutius fecisset, auditum, quem amiserat, velociter recuperavit, et postmodum ipse veraci sermone narravit.



LXVII. Item miraculum aliud.

Item dilectioni vestrae aliud declaravimus miraculum minime tacendum, quod tempore domni Guillelmi sexti prioris Grandimontis acciderit in Senonensi civitate Galliarum. Erat enim ibi canonicus, nomine Genulfus, qui ordinem nostrum bona fide ac voluntate et B. Stephanum diligebat, et aedificia cujusdam domus nostri ordinis construere de sumptibus suis fideliter fecerat. Hic autem, cum [Col. 1038B] supradicta civitas igne vehementissimo graviter concremaretur, domum suam fide plenus, atque de Dei misericordia et de B. Stephani auxilio minime dubitans, fiducialiter ingressus est, dicens: »Nunc quaeso, Domine Deus, appareat virtus et sanctitas B. Stephani, primi Patris ordinis Grandimontensis, quatenus domum meam et omnia quae intus sunt, pro ejus amore defendas, ne ab hoc incendio concremantur; sin autem cum illa ego concremabor.« Stabat vero vir ille trepidus, et cum a famulis suis diceretur: »Domine mi, recedite, jam universa civitas accenditur et comburitur, ac flammae undique domum istam lambere satagunt, nec potest certe evadere tantum incendium quin comburatur. [Col. 1038C] Saltim vestrae personae quae nobilis est et digna omni honore salutem et auxilium praebete.« Quibus ait: »Nunc in isto cognoscam si ordo Grandimontensis sanctus est, seu vera sunt S. Stephani mira et stupenda quae audivi, aut si placent Domino ea quae pro amore ejus in ipso ordine gratanter obtuli.« Et quid plura? Depopulata est igne isto civitas et ultra quam credi potest omnino destructa est, et canonici istius domus sola divino nutu et auxiliante B. Stephano illaesa et incombusta permansit. Sic certe divina bonitas servum suum longe lateque multis et innumeris indiciis mirabilium signorum declarabat.



LXVIII. Miraculum aliud.

Quaedam mulier benigno Patri praesentans ova, [Col. 1038D] jussu illius ante illum pluresque alios tam viros quam feminas, qui causa aedificationis ad eum venerant, posuit ea. Illico vir sanctus Spiritu sancto illuminatus, alia ab aliis virga separavit, et feminae dixit: »Haec, si placet, retinebimus; illa vero domum reporta.« Mulier ait: »Domine, munusculum paupertatis meae noli renuere.« Ille respondit: »Nisi moleste ferres hujus rei causam tibi declararem.« Illa inquit: »Pater, non aegre feram; imo tibi supplico ut hoc mihi manifestare digneris.« Ille subjunxit: »Quia haec ova sunt gallinae tuae; illa vero alienae; ideo nolumus ea retinere.« Illa statim erubescens et obstupescens ante ipsum sese prostravit, propriumque reatum coram cunctis praesentibus humiliter confessa, verbum illius esse [Col. 1039A] verum asseruit. Quibus visis et auditis omnes qui aderant valde mirati sunt, et Dominum laudare coeperunt.



LXIX. Item aliud miraculum.

Quaedam femina servum Dei devote visitans, inquit ei: »Pater, hunc panem vobis offero.« Ille protinus eam interrogavit, unde panem habuerat. Ipsa respondit: »Justo labore meo ipsum perquisivi, agro namque meo messe vacuato, spicas quae remanserant sollicite collegi, unde panem istum feci.« Deinde panis divisus est, et cruentus inventus apparuit, et stuporem et horrorem maximum in feminam generavit. Mox vir spiritualis ait mulieri stupefactae: »Quia reliquias segetis, quas lex divina pauperibus concedit, eisdem [Col. 1039B] rapere praesumpsisti, ideo justus Judex ad terrorem et tuam correctionem et aliorum, hujusmodi miraculum dignatus est perpetrare.«



LXX. Item aliud.

Cum fratres Muretenses Patris reverendi mensam vilem et pretiosam fratri Amelio de Lacrozyla Fontiscrosae [(19) 1Kb] dispensatori super ea ab eo diligenter rogati, per Giraudum David mitterent, ipse nuntius, causa fidei et devotionis, mensae particulam abscidit, et pro reliquiis longo tempore servavit: qui parum de ligno saepe radebat, et in aquam mittebat, multisque frebricitantibus bibere dabat, moxque Dei gratia cunctos curabat. Idem etiam eadem medicina a febre sanatus est. Interea contigit [Col. 1039C] ut domus de Orca, ubi lignum erat, et quaecunque in ipsis erant comburerentur; lignum autem pannumque lineum et pellem candidam quibus erat involutum, divina potestas penitus ab igne protexit. Cujus miraculi magnitudo Giraudum David super rerum suarum amissione plurimum confortavit. Sed cum vita mirabilis praefulgeat miraculis, cumque eremita eximius, quo, teste Domino, inter natos mulierum major non surrexit, pauca vel nulla legatur fecisse miracula, non est summopere talibus immorandum et gloriandum. Suis enim discipulis in signorum gloria gloriantibus, sic ait magister humilitatis: Nolite gaudere quia vobis spiritus subjiciuntur: gaudete autem quod nomina vestra scripta sunt in coelis (Luc. [Col. 1039D] X). Totis viribus summo regi supplicamus, ut nos meritis et precibus tanti Patris nostri faciat perpetuo participes suae felicitatis. Amen.



LXXI. De milite curato de igne inexstinguibili.

In territorio Lemovicensi erat quidam miles claro quidem genere, non multa morum honestate refulgens. Accidit vero quod divino judicio flagellatus est morbo incurabili, igne videlicet inexstinguibili, qui dicitur infernalis. Ignis ille inexstinguibilis, utpote non deficiens, donec subjectam materiam omnino consumpserit, pedem praedicti militis, carnem videlicet cum ossibus, nullo interveniente remedio, immisericorditer consumebat. [Col. 1040A] Praefatus vero miles multos consulens medicos, et in eos expendens plurima, nullam potuit salubrem sibi invenire medelam. Tandem conversus ad Dominum, in tote corde suo contritionem cordis interiorem, per copiosam lacrymarum effusionem et exhibitionem bonorum operum, exterius manifestans, se ferri fecit ad domum Grandimontensem, non humanum, sed divinum postulans consilium et auxilium. Vocato siquidem Stephano de Liciaco, tunc temporis praefatae domus gerente prioratum, prostravit se humiliter ante pedes ejus, ostendens illi dolorem corporis intolerabilem, se nihilominus in corde pati significans, verba proferendo magnae humilitatis, et profusius lacrymando, credens procul dubio propter peccata sua tam [Col. 1040B] graviter a Domino flagellari. Quo viso, Pater venerabilis obstupuit, quaerens a milite quid peteret. Militi vero causa recuperandae sanitatis humiliter et cum lacrymis respondenti dixit prior: »Frater, non sumus medici, nec nobis nec aliis aliquid medicinae corporalis consuevimus exhibere remedium.« Dixit quoque miles: »Domine, humano consilio destitutus pariter et auxilio, ad spiritualem confugio, postulans sanctissimas beatissimi viri Stephani confessoris reliquias mihi peccatori omnium miserrimo miserorum misericorditer ostendi. Credo namque per ejus orationum merita ab hoc incendio intolerabili, divina favente gratia, liberari.« Prior autem timens sibi [Col. 1040C] et aliis fratribus quietem minui, et internae suavitatis dulcedinem tardius experiri, si populorum turbae miraculorum causa locum illum saepius frequentarent, utpote qui saepius cum beato viro quasi cum vivo loquens homine, super miraculis quae faciebat durius increpaverat, minitans ossa ejus inde extrahi et in flumen projici, nisi cessaret a miraculis, dixit ad militem: »Frater, beati viri domini Stephani ossa vix aut nunquam ab aliquo possunt videri; sed vade ad alios sanctos, ad quorum memorias miracula creberrime fiunt, et nos libenter orabimus pro te, ut Dominus tribuat quod tibi necessarium esse cognoverit.« Miles vero respondit se nullo modo recessurum, donec saltem adeundi sepulcrum beati viri Stephani sibi [Col. 1040D] licentiam indulgeret. Tandem convictus prior precibus militis et sociorum ejus, concessit ei licentiam adeundi viri beatissimi sepulturam. Tunc gavisus est miles plurimum, et de futuro remedio spem bonam concipiens, ad sepulcrum beati viri per manus sociorum suorum quam citius est deportatus. Mox prostratus humiliter ante sepulcrum, oravit cum lacrymis et multa devotione, sperans ad Dominum, ut per merita servi sui, cujus corpus ibidem requiescebat, doloris intolerabilis daret ei remedium et ulceris sanitatem; lavansque lapidem super quo corpus beatissimi viri sepultum erat, aqua, eamdem aquam infundebat [Col. 1041A] ulceri, et confestim exstinctus est ignis, et curatus est miles ab ulcere pariter et dolore, et qui antea sine humano juvamine alicubi progredi non valebat, solius divinae miserationis auxilio, nunc ad domum propriam sanus et incolumis remeavit, sicque sanus factus, devotus de caetero erga Dei servitium et opera pietatis usque in finem constanter perseveravit.



LXXII. Item aliud miraculum.

Narrabimus adhuc dilectioni vestrae miraculum minime silendum, quod tempore vitae suae miraculose acciderit. Quadam namque die, dum quidam familiaris ejus ex more de quadam villa ei panem afferret, obvios forte habuit latrunculos, qui in nemore illo per quod transitum faciebat, [Col. 1041B] causa latitabant malignandi. Qui cum vidissent hominem jumentum pane onustum ducentem, gavisi sunt valde, et accipientes panem desuper jumento, posuerunt in terra, ut inde reficerentur. Quod cum vidisset familiaris ille, coepit increpare eos, dicens: »Quid est hoc quod agitis, homines malitiosi atque perversi? Panem istum quem violenter et injuste rapitis, beato viro Stephano defero; quapropter vobis ex parte Dei et Domini nostri Jesu Christi, et auctoritate bonitatis ipsius prohibeo, ne ipsum panem amplius tangere praesumatis; quod si feceritis, noveritis pro certo vos iram et indignationem Dei omnipotentis sine mora incursuros.« Erat autem homo iste fidelis, habebatque fiduciam magnam in Domino et in beato Stephano. [Col. 1041C] Cui fures illi quasi subsannando dixerunt: »Etiamsi esset Deus praesentialiter, non possumus panem hunc dimittere, quin manducemus, ab heri et nudius tertius neque manducavimus, neque bibimus, incomparabili fame cruciamur.« Quid plura? Extrahunt gladios de vaginis, et invadere cupiunt panem atque frangere per frusta, sed minime potuerunt. Adfuit certe virtus divina, quae sic induruit panem illum, et debiles reddidit latrunculos illos, quod nullatenus panem incidere vel frangere valuerunt. Videns autem familiaris ille quae fiebant prodigia, coepit clamare, dicens: »O miseri! O malefici! Nonne dicebam vobis? Certe nunc timeo de vobis, ne ignis de coelo descendat, [Col. 1041D] et vos omnes consumat. Non credebatis mihi cum vobis dicebam, quia bonus ac sanctus est homo iste, cui panem istum defero, et qui increduli fuistis, Deus omnipotens vobis, quamvis indignis, sanctitatem illius ostendere voluit in hoc facto.« Cui latrunculi stupefacti ac tremebundi dixerunt: »Certe scimus quia vehementer peccavimus, et ideo poenitentiam coram te toto corde agimus, et deduc nos ad servum Dei Stephanum, cujus piis precibus veniam de tanto reatu apud Deum consequi mereamur.« Familiaris autem ille cernens quod ex toto corde poeniterent, confortavit eos, et duxit illos ad virum Dei, cum funiculis trahens illos post se quasi captivos ac miseros. Cum autem venissent ad portam cellae viri Dei, pulsavit [Col. 1042A] ille familiaris, et indicavit janitori quae sibi acciderant in via. Ingrediensque cum latrunculis ad Dei hominem obtulit eos illi, et narravit ei per ordinem quae facta fuerant. Quo audito, vir Dei convocavit ad se janitorem, et ait illi: »Afferte nobis de panibus illis, qui nobis ablati sunt.« Interea latrunculi, provoluti pedibus ejus, veniam postulabant ab eo, quatenus pro eis Deum omnipotentem rogaret, ut dimitteret eis hanc noxam. Veniente autem janitore cum panibus, accepit eos Dei servus, et quasi subridendo frangere coepit, et porrigere latrunculis, dicens: »Nunc videte, filii mei, quomodo fragiles fuistis, qui recentes panes istos minime, ut asseritis, frangere potuistis?« Ipsi tamen nihilominus magis ac magis veniam [Col. 1042B] cum lacrymis et cum omni humilitate requirebant ab eo. Quibus ille, ut erat omnium mitissimus, benigne locutus, consolatus est eos, et admonuit ne amplius talia facere praesumerent, ut relinquerent cui deserviebant iniqui latrocinii et rapinae negotium: et sic dimisit illos.



LXXIII. Item aliud miraculum.

Per idem tempus venit ad eum quidam homo de Monte Cuculli, nomine Geraldus, cujus uxor per multa tempora jacuerat clauda in lectulo, et ait ad virum Dei Stephanum: »Serve Dei, quid faciam, quia conjux mea gravi infirmitate quotidie affligitur, nec habeo unde eam vel uno die etiam sustentare queam? Angit me ac detinet paupertas [Col. 1042C] nimia; non enim ab ea recedere valeo aliqua hora diei propter gravem infirmitatem ipsius, ut de aliquo labore me et ipsam reficere possim; unde a vicinis meis frequenter et assidue admoneor, quatenus eam apud Montem Mauriliensem deferam, ut ibi in domo pauperum victum et tegumentum habere possit.« Quo audito, vir Dei interrogavit eum si legali matrimonio eam sibi conjunxerat, vel quid ei promiserat in manu capellani sui, cum eam in uxorem susceperat. Cui homo ille suspirans, ait: »Certe, domine mi, ego miser et dolens bona fide compromisi ei, ut sanam aut infirmam eam pro viribus meis conservarem: quod usque ad praesens fideliter, prout [Col. 1042D] potui, adimplere curavi; sed deinceps hoc facere minime potero, eo quod inopia ac paupertate consumor.« Cui B. Stephanus dixit: »Vide, fili, ne aliqua penuria depressus eam dimittere praesumas, sed sicut promisisti, ita fideliter ac veraciter adimplere festina; aliter enim vitam aeternam consequi minime poteris. Considera diligenter, si te talis infirmitas detineret, velles ut ipsa te derelinqueret. Audi quod Dominus in Evangelio jubebat: Quod tibi non vis fieri, alii ne feceris (Tob. IV). Confortare igitur et esto robustus. Dominus enim consolator et sublevator est pauperum ac pupillorum, et providebit tibi ea quae fuerint necessaria, si tamen in veritate atque justitia permanseris.« Cum autem haec et horum similia locutus cum homine fuisset, [Col. 1043A] dixit ad eum: »Exspecta paulisper, donec revertar ad te.« Et ingressus domum attulit ei tourtam panis et nummum unum, et inclusit illum in manu hominis illius, et ait ad eum: »Esto securus, et vade, ac de isto pane et nummo isto procura uxorem tuam, prout tibi duraverit. Cum vero deficiet, fiducialiter ad nos revertere.« Et sic dimisit eum. Reversus autem homo ille ad domum suam, gaudens et exsultans nuntiavit uxori suae quae sibi vir Dei dixerat: qui, cum aperuisset manum suam, in qua B. Stephanus nummum unum incluserat, illico sic multiplicatus est nummus ille quod nullo modo manus ejus retinere posset. Cadebant enim ex omni parte nummi de manu ejus et multiplicabantur videntibus illis. Unde stupefacti et admirantes [Col. 1043B] laudaverunt nomen Domini, et quandiu vixit mulier, nummi illi nunquam defecerunt, sed semper suam necessitatem, largiente Domino, suppleverunt, quemadmodum de Elia legitur, qui missus ad viduam Sareptanam, cujus hydria farinae non defecit, nec olei lecythus non est imminutus (III Reg. XVII). Vir autem sic postea, post transitum B. Stephani, fratribus apud Muretum totum fideli narratione ac veraci indicavit, de quorum numero aliqui superstites existunt.



LXXIV. De visione quam vidit domnus Hugo de Lacerta apud Muretum

Quadam igitur die dum B. Hugo discipulus B. Stephani confessoris, a Grandimonte quo causa [Col. 1043C] visitandi pastorem suum Stephanum de Liciaco venerat, cum socio suo Guidone de Miliaco iter arripiens descenderet, et versus domum nostram de Castenato tenderet, accidit ut campana ecclesiae Muretensis loci ad missam a fratribus pulsaretur. Qua audita, praedictus Hugo socio suo Guidoni dixit: »Frater, ingrediamur domum Mureti, ut missarum solemniis, Deo volente, interesse possimus.« Qui respondens: »Praesto sum,« ait. Divertentes vero ad locum illum, ingressi sunt cum omni festinatione domum orationis, et locum visionis divinae. Presbyter autem cellae illius solus cum solo ministro praeparabat se ad officium missae. Praedictus etenim Hugo cum surrexisset ab oratione, [Col. 1043D] et oculos suos ad altare et ministros altaris intentus sublevasset, repente vidit sanctum Stephanum leviticis ornamentis indutum ac refulgentem, velut diaconum altari et sacerdoti cum omni devotione honorifice ministrantem, et etiam, ut sibi videbatur, audiebat eum evangelium pronuntiantem, deinde, ut moris est diacono, illum sacerdoti oblationem praestantem. Quo viso, vir Dei jam saepedictus Hugo alacris efficitur, lacrymis perfunditur, et a superno lumine illustratur, ac tanta visione laetatur, cujus tam celeberrimae visionis ac gloriosae visitationis ut certissimos testes haberet, vocavit unum de fratribus qui in ecclesia erant, quaerens ab eo quot vel quanti essent ministri altaris. Qui respondens, ait: »Domine, non sunt nisi duo, solus [Col. 1044A] videlicet sacerdos cum solo ministro.« Revertente autem fratre illo in locum suum, vocavit et alium idem B. Hugo, quaerens iterum et iterum ab eo praedictum verbum. Cui et dixit frater ille: »Certe, domine mi, neminem ibi video praeter solum presbyterum cum suo socio.« Hoc autem totum faciebat, quatenus sibi melius crederetur, cum postmodum ab ipso alicui haec tam celebris visio manifestaretur. Scriptum est enim in lege divina: In ore duorum vel trium testium constat omne verbum (Deut. XIX). His itaque peractis, et sacris missarum solemniis rite ac venerabiliter pertractatis, sanctus Stephanus confessor egregius ac Grandimontensis ordinis pastor et Pater primus, noluit discipulum suum quem valde dilexerat, et quem [Col. 1044B] tanta ac tali visione vel visitatione coelitus illustraverat, insalutatum dimittere, sed conversus ad eum alacri vultu et laeta facie ei subridens, palmas suas extendit, et statim disparuit. Credimus siquidem quod vir Dei Stephanus tali extensione manuum convocaret discipulum suum ad coeleste regnum; nam eodem tempore fidelissimus Hugo fideliter migravit ad Christum. Cum autem egressus esset a loco illo, et cum socio supradicto laetus et laetabundus, vel de tanta consolatione ac visione consolatus, secum cogitando, viam carperet, invasit eum frater Guido tali modo, dicens ei: »Dic quaeso, mi Pater, cui multa manifestare consuevisti, et qui me indignum multa familiaritate [Col. 1044C] multoque amore jamdudum amplecti dignatus es, quid est hoc quod hodie vidisti? Certe credo quod aliquid tibi Dominus revelare dignatus est. Vide ergo, Pater amantissime, ne mihi indigno peccatori tua benignitas tantam satagat abscondere visionem.« Cui ille: »Certe nescis quid petas, aut quid requiras a me, perge velociter et ambulemus simul. Desine ab hac stultitia, et noli quaerere, nec altum sapere quod non oportet.« Iterum frater ille adjecit: »Precor, Pater, nec moram facias, sed indica mihi visionem hanc quam vidisti: animadverti etenim, dum tecum essem in ecclesia, te plus solito sollicitum esse circa altaris officium. Cur enim cupis abscondere Dei donum et gratiam? Indica mihi pro Dei amore, quae et [Col. 1044D] qualis fuit illa visio quam vidisti.« Cumque Pater ille amantissimus haec et horum similia a fratre illo audisset, protestatus est eum dicens: »In virtute Spiritus sancti et sub periculo animae tuae inhibeo fraternitati tuae, ne cui, dum vixero, manifestare praesumas hanc visionem quam a me petis tibi enucleari.« Cui ille respondit: »Promitto tibi per salutem animae meae, quod nemini pandam, dum vixeris.« Postmodum ille sanctissimus Pater indicavit ei per ordinem fideliter visionem quam viderat, et adjecit: »Scio me in proximo egressurum de ergastulo corporis mei, et ingressurum viam universae carnis, quia vocavit me magister meus ad nuptias Agni immaculati, ut inhabitem in domo Domini omnibus diebus vitae [Col. 1045A] meae, et satier ab uberibus consolationis ejus.« Post transitum autem praedicti domni Hugonis, [Col. 1046A] frater Guido hanc visionem fratribus revelare curavit.




[Col. 1045]
GERARDUS DEI GRATIA GRANDIMONTENSIS PRIOR VII.



I. De revelatione beati Stephani.
[Col. 1045A]

Dum ordo Grandimontensium diu post transitum B. Stephani confessoris Christi, divina largiente gratia, religione, sanctitate, ac bonitate, populis multiplicatus in magna pace, charitate, honore et prosperitate non modica perstitisset, ultimo anno papatus Lucii III, Philippo rege Francorum et Henrico rege Anglorum regnantibus, oborta [Col. 1045B] est gravis dissensio, peccatis nostris exigentibus, Deo permittente, et inimico humani generis instigante, in ipso ordine nostro. Unde necessitas coegit ut fratres invicem altercantes ad curiam accelerarent. Heu! heu! proh dolor, qui diu pacifici exstiterant, modo facti sunt discordes; qui sese dilexerant, modo facti sunt inimici; qui sanctitatis virtute praeeminebant, in dedecus et subsannationem a multis rediguntur. Et quid dicam? Flebant, lugebant, lamentabantur, angustiabantur pene omnes amici ordinis, eo quod viderent et audirent falsidicos et inimicos veritatis impia verba proferre, garrire, strepere contra religionis observantiam, adversus charitatem fraternam. Timebant autem de ordine ne subverteretur, mutaretur, [Col. 1045C] destitueretur, cum aspicerent, cernerent perturbari undique statum ordinis, discurrere fratres ac vagari per saeculum, alios invitos, alios spontaneos. Inviti defendebant ordinem, spontanei contra ordinem. Et quid plura? Dispersi sunt lapides sanctuarii in capite omnium platearum. Qui soliti erant vesci in croceis, amplexati sunt stercora (Thren. IV). Charitas fraterna vertitur in odium, veritas in mendacium, bonitas in taedium, sanctitas in opprobrium, sobrietas in derisum, humilitas in contemptum, religio in detrimentum, obedientia in nihilum, fere omnis virtus in vitium. Quid ergo? Facti sunt cives Jerusalem cives Babyloniae, spirituales facti sunt carnales, animales, bestiales, contra quos Apostolus: Cum sit inter [Col. 1045D] vos zelus et contentio, nonne homines estis? Nonne carnales estis, et secundum hominem ambulatis? (I Cor. III.) Quis, inquam, talia videret, talia audiret, et a fletu, a gemitu, a singultu, a suspiriis, a lacrymis cessare posset? O Domine, Jesu bone! o redemptor generis humani piissime! o pastor sempiterne! o Pater misericordissime! o Salvator amantissime! quare hoc sustinuisti? quare hoc permisisti? quare hoc ut sic fieret disposuisti, ut populus tuus veneno diabolico sic male interficeretur, domus tua confunderetur, religio perturbaretur, ordo venerabilis ita tractaretur, subsannaretur in detrimentum et dedecus verteretur? Ubi est, Domine meus, ubi est protectio tua, ubi est promissio tua: Non relinquam vos orphanos (Joan. [Col. 1046A] XIV)? Quare non nos visitasti? Cur sceleribus nostris non obviasti? Cur facinora nostra non delesti? Heu, Domine mi! hic deficit sensus, hic deficit cogitatus, hic ignorantes facti sumus, hic reatum nostrum cognoscimus, hic peccatum nostrum confitemur: unde veniam petimus; misericordiam et indulgentiam a te, Domine, misericorditer atque suppliciter postulamus. Indulge, [Col. 1046B] Domine, quia potens es, quia misericors, quia suavis, et mitis, pius, benignus, qui omnium misereris, et nihil odisti eorum quae fecisti, Domine, dissimulans peccata hominum propter poenitentiam. Parce, Domine, parce populo tuo, et ne des haereditatem tuam in perditionem (Joel II). Fac cum servis tuis misericordiam. Visita nos in salutari tuo (Psal. CV), et esto placabilis super nequitia populi tui (Exod. XXXII). Et si oblocuti sumus, Domine, ista sic dicentes, Ne memineris iniquitatum nostrarum antiquarum, sed cito anticipent nos misericordiae tuae, quia pauperes facti sumus nimis. Adjuva nos, Deus salutaris noster, et propter gloriam nominis tui, Domine, libera nos, et propitius esto peccatis nostris propter nomen tuum (Psal. [Col. 1046C] LXXVIII). Forsitan ob iniquitatem nostram, et propter scelus nostrum cecidit caecitas haec ex parte super populum tuum, talis tentatio, ut aliis esset ad probationem, caeteris ad peremptionem, id est bonis ad bonum, malis autem ad malum, vel forte, ut qui in ordine latitabant, et sub ovina pelle seipsos arte simulatoria tegebant, agnoscerentur, unde et vitarentur, repudiarentur, contemnerentur, vel qui praedestinati non erant in ordine ut salvarentur, egrederentur, vel ut ordo pacem et concordiam vel bona spiritualia quae amiserat, te miserante, consequi posset. Ergo, Domine, audi vocem deprecationis nostrae et intende orationibus nostris, et qui aperuisti oculos Agar ancillae tuae, aperi oculos cordium nostrorum, et [Col. 1046D] revelare digneris nobis famulis tuis, ut voluntas sancta tua erga nos sit, ut laudemus nomen tuum assidue, quod est benedictum per saecula. Amen.



II. Item ad nonitio ad fratres.

Igitur, dilectissimi, haec audientes compungimini, et nolite peccare vel contristari; sed recolite quemadmodum Deus omnipotens miro et inaestimabili modo permisit peccatis hominum terram Jerosolymitanam ea tempestate, qua haec apud nos facta sunt, in manibus Allophylorum transferri, populum suum ab eis interfici, captivari, torqueri. Haec autem saepissime in divinis libris inveniuntur, quemadmodum Pater misericordiarum suos patitur hodie habere ab initio saeculi persecutiones ac tribulationes. [Col. 1047A] Quid enim de Noe justo factum est? Nonne passus est cataclismi tormentum? Nonne Abraham fidelis exsul factus est? Nonne Moyses mitissimus hominum insecutus est a Pharaone? Et Israel Dei populus nonne persecutus est a Pharaone ipso et Aegyptiis? Quid David justus, quem Dominus omnium invenit secundum cor suum, passus est ab impio Saule? Quid iterum et iterum filii Israel passi sunt a Nabuchodonosor, et a caeteris a quibus saepissime captivabantur? Quid sancti patriarchae? Quid prophetae? Quid sancti apostoli et sancti martyres, et sanctae Ecclesiae doctores ab infidelibus passi sunt? Recolite ipsum Dominum patriarcharum, prophetarum, apostolorum, martyrum, confessorum, virginum, caeterorumque fidelium, quo [Col. 1047B] modo pro omnibus et a quibus passus est. Quid mirum si tanta vel talia ipse et sui passi sunt, si permisit nos tribulari, qui peccatores, qui fragiles, lutea vasa portantes, et ideo debiles et imbecilles sumus? Ne miremini igitur si ita factum est, quia a Domino Deo nostro sic permissum est, et est mirabile in oculis nostris; ab ipso enim est omne datum optimum et omne donum perfectum, qui suos in hoc mundo, ut audistis, permittit tribulari, torqueri, cruciari, ut postmodum ab eo consolentur, visitentur, remunerentur, coronentur, glorificentur. Unde Apostolus: Si socii passionum fuimus, erimus et consolationis (II Cor. I). Et alibi: Tribulatio patientiam operatur, probationem patientia, probatio [Col. 1047C] vero spem, spes autem non confundit, etc. (Rom. V). Et alibi: Quod lima ferro, quod fornax auro, quod flagellum grano, hoc facit tribulatio justo. Ergo, dilectissimi, sustinete patienter persecutiones si venerint, tentationes si invaserint, tribulationes si occurrerint, necessitates si adfuerint, dicentes cum Job beatissimo: Si bona suscepimus de manu Domini, etc. (Job I). Consolamini igitur invicem in verbis istis, et audite Petrum apostolum dicentem: Si quid patimini propter justitiam, beati (I Petr. III). Nunc autem viriliter agite, et confortetur cor vestrum, et exspectate Dominum, quia veniens veniet et non tardabit. Cavete igitur ne amplius in vobis sint schismata, sed eligite charismata meliora, quia, ut ait Apostolus, [Col. 1047D] servum Dei non oportet litigare (II Tim. II); sed semper et assidue pax, patientia, gaudium, longanimitas, bonitas, benignitas, charitas non ficta, humilitas fructuosa, quibus virtutibus decenter ornati valeatis lucere tanquam luminaria in mundo, in medio nationis pravae et perversae, verbum vitae continentes et supportantes invicem in timore Christi, imitantes et sequentes vestigia ac mandata Patris nostri Stephani beatissimi, cujus memoria in benedictione est, quem Dominus Deus sua pietate nostris temporibus, in quos fines devenerunt, mirificavit ac revelavit tali modo.



III. Item de revelatione B. Stephani.

Cumque, ut praelibavimus, ista dissensio fere per triennium graviter perdurasset, ibant ad curiam [Col. 1048A] fratres saepissime, et revertebantur parum aut nihil proficientes, usque ad tempus Clementis papae III, qui iterum post confirmationem Adriani, Alexandri, Lucii praedecessorum suorum, regulam institutionesque confirmavit, privilegia innovavit, duosque priores qui tunc temporis invicem erant contrarii destituit, et licentiam eligendi priorem indulsit. Accepta igitur licentia fratres ab eo, completisque negotiis in pace et gaudio revertuntur, adunatoque universali capitulo in Grandimonte ex praecepto domini papae in festo S. Michaelis, tractatur ex more de eligendo priore; attamen non defuerunt, qui hoc ut non fieret perturbare nitebantur. Alii dicebant sic, alii vero sic; fere unusquisque suum quaerebat priorem. Sed non est sapientia, non est prudentia, [Col. 1048B] non est consilium contra Dominum (Prov. XXI). Cumque vidisset divina bonitas eorum corda vehementer ab invicem esse divisa, ex improviso adfuit in eorum conventu sancti Spiritus praesentialiter consolatrix gratia, quae corda eorum vehementer accendit et inflammavit et in unum convertit. Facta est igitur in capitulo tranquillitas magna et exsultatio, ita ut ibi videretur quod Deus omnipotens in medio eorum descendisset. Flebant igitur fratres fere omnes, et consolabantur invicem et laetabantur, Dominum benedicentes cum gaudio, cernentes Dei praesentiam adfuisse. O divina bonitas! o ineffabilis Dei pietas! o inenarrabilis Domini suavitas, quae quam citius vis omnia disponis, omnia contraria ad tuum velle reducis! Quis utique tam cito [Col. 1048C] posset mentes eorum, quae ab invicem discordes erant, ad unitatem reducere et ad concordiam revocare, nisi tua praesens adfuisset gratia? Verum est, Domine, verum est quod dicis: Sine me nihil potestis facere (Joan. XV). Tibi laus, tibi gloria, honor, virtus et imperium, quia non derelinquis quaerentes te, Domine, nec praesumentes non de se, sed de te. Cumque sic visitati fuissent a Domino et consolati per dimidiam fere horam unanimiter concordantes dixerunt: »Eligantur fratres duodecim ex nobis, sex clerici et sex conversi, qui, Deo volente, et facta primitus oratione, sibi et nobis ac totius ordinis utilitati provideant, et eligant pastorem.« Quod ita factum est, et Deo volente, atque [Col. 1048D] universali capitulo consentiente, Geraldus eligitur a B. Stephano prior VII. Gaudent fideles et exsultant, laetantur in laudibus divinis. Promittitur ei obedientia ab omnibus. Erant enim ibi fratres congregati fere numero quingenti, minus vero viginti, ducenti clerici et amplius viginti, et ducenti conversi et sexaginta. His itaque ex consuetudine peractis, tractatur de revelatione beati Stephani. Consilio habito cum domno Helia Burdegalensi episcopo, et cum Seibrando Lemovicensi episcopo, et cum Bertrando Agennensi episcopo, qui tunc temporis in Grandimonte convenerant, et acceptis litteris ab eis, et a caeteris episcopis, archiepiscopis, abbatibus, principibus, ipse prior Geraldus duos de discipulis suis, Robertum sacerdotem et Guillelmum fratrem [Col. 1049A] conversum, versus curiam cum attestationibus supradictis ut irent destinavit. Qui viriliter suscepto impositoque sibi negotio cum omni prosperitate, ac Deo ducente, meritis B. Stephani Romam venerunt. Suscepti igitur a summo pontifice et a quibusdam amicis suis cardinalibus, litteras attestationis quas secum detulerant ostenderunt. Visis perlectisque litteris, domnus papa cum cardinalibus negotium istud, Deo disponente, fideliter adimplere curavit, credens quod si suo tempore tale ac tantum opus perficere posset, magnum praemium apud Deum meritis B. Stephani perenniter obtineret. Habitoque cum suis fratribus consilio, destinavit dominum Praenestinum episcopum, Joannem sancti Marci cardinalem et apostolicae sedis legatum, [Col. 1049B] dans ei privilegium atque mandatum quatenus veloci cursu ad Grandimontem accederet, et sanctum Dei honorifice, ut decebat, canonizaret, et sanctorum catalogo conjungeret. Nobis autem et capitulo nostro tale privilegium per fratres nostros transmittere curavit in hunc modum:

CLEMENS episcopus, servus servorum Dei; dilectis in Christo filiis GERALDO priori et fratribus Grandimontis salutem et apostolicam benedictionem.

Ideo sacrosanctam Romanam Ecclesiam, etc. Vide in Clemente III, Patrologiae, tom. CIV.

Acceptis itaque litteris domini papae, et recuperatis honorifice, ut decebat, nuntiis nostris, admodum [Col. 1049C] laetati sumus, et Deo gratias, ut potuimus, cum dignis laudibus exsultantes et alacres reddidimus. Tunc omnis fratrum conventus cum magna devotione nobis supplicavit atque exhortatus est, dicens: »Domine Pater, vestra discretio novit quomodo et quemadmodum pater spiritualis domnus Petrus Lemovicanus prior secundus, domino ac venerabili patri primo B. Stephano, et quasi increpando ac minando, cum cerneret quod Deus per merita ipsius prodigia et signa faceret, eum ne taliter ageret prohibuit, viriliter dicens: Quid est hoc? quid est quod agis, Pater amantissime? Quare vis nos servos sanctitatis tuae perpetrando miracula tua excludere ab hac paupertatis humilitatisque via? Nonne signa ac miracula turbas congregationesque [Col. 1049D] hominum requirunt? Et quomodo poterimus permanere in secreto solitudinis, si undique turbae adveniunt, auditis et visis miraculis tuis? Nunquid non credimus sanctitati tuae? Certe credimus. Ut quid vexare nos cupis? quid tibi et miraculis? Desine, desine, cave dico ab eorum pompis, nihil tibi et illis. Desiste, mi domine, aut si non feceris, certe non diligam te, et ab isto loco inhoneste omnino excludam te, et projiciam te in aliquem locum vilissimum et inhonestum.« Haec sunt verba quae habuit cum B. viro Stephano Pater amabilis, causa magnae religionis et humilitatis. »Nunc vero si placet, Pater bone, humiliter et piis precibus flexisque [Col. 1050A] genibus supplicare dignemini, quatenus tempore suae revelationis nos visitare ac consolare dignetur aliquibus signis. Vos enim cernitis quibus tenetur Dei populus obligatus vinculis caecitatis atque infidelitatis, et nisi viderint signa et prodigia, certe minime credent. Signa autem dantur infidelibus, non fidelibus. Requirat itaque vestra humilitas ab eo ut fiant et appareant aliqua miracula ejus meritis et precibus divino munere in Dei populo.« Quo audito, admodum gavisi sumus, et exsultantes ac laetabundi eis diximus: »Venite ergo et congregamini, et eamus ante sepulcrum beati viri, et invocemus nomen Domini, ut qui eum mirificare incipit, diversis dignetur eum honorare miraculis.« Tunc fratres omnes veniunt, orationi insistere non desistunt, [Col. 1050B] Dei quaerunt auxilium, laudantes nomen Domini quod est benedictum in saeculis.



IV. De miraculo quod ante revelationem beati Stephani accidit.

Cumque tempus revelationis appropinquaret, ecce homo quidam caecus et senex ducitur in Grandimonte de parochia vici Ambasiaci, quaerens et postulans auxilium Domini et viri Dei Stephani. Et quid? Manibus sui ductoris trahitur in ecclesiam, nobis videntibus atque praecipientibus, intromittitur, ad altare deducitur, oratio a fratribus pro eo sanando ad Dominum funditur, signo verae crucis consignatur, illico illuminatur, lumen recuperatur, sanatus laetatur. Qui sine ductoris manu ingredi [Col. 1050C] non valuit, absque ductoris auxilio, videns et laetabundus exivit. Hoc vidimus, hoc testamur, et testimonium istud verum est. Appropi quante autem festo S. Augustini, et jam defuncto recenter Henrico Anglorum rege illustrissimo [(20) 1Kb] , cum magna velocitate dominus legatus ac veloci cursu ad Grandimontem accedit. Convocatis igitur et coadunatis ibidem episcopis et archiepiscopis, videlicet domno Henrico Bituricense, Rainaudo Apamiense, qui tunc temporis a transmarinis partibus exsul huc venerat, necnon et Helia Burdigalense archiepiscopis, et Seibrando Lemovicense, et Guillelmo Pictaviense, et Helia Xantonense, et Ademaro Petragoricense, et Geraldo Caturcense, et Bertrando Agennense episcopis, abbatibus etiam et viris religiosis, et plebe [Col. 1050D] innumerabili. Tunc etiam clerici, qui usque ad tempus illud discordes exstiterant, Deo inspirante, ad pacem redeunt, et videntibus cunctis quos supra nominavimus, in capitulo obedientiae nostrae jugo humiliter, ut decebat, colla submittunt, et in osculo pacis, a nobis et a fratribus devote suscipiuntur. His itaque peractis, ac laetantibus et exsultantibus in Domino universis, venimus ad locum ubi corpus B. Stephani cum digno honore humatum jacebat. Tunc domino legato jubente atque praecipiente a terra elevatur, et per claustrum cum magna devotione cereis ardentibus et thuribulis fumigantibus portatur, populo praecedente et subsequente, cum [Col. 1051A] hymnis et laudibus in ecclesia deducitur, et super altare B. Mariae honorifice ponitur. Domnus autem Henricus Bituricensis archiepiscopus et primas Aquitanicus, jussu et praecepto domini legati, praeparat se ad officium missae in honore S. Stephani, et incipitur a cantoribus solemniter antiphona Os justi. Deinde nos, accepta licentia a domino legato, in alia crypta praeparamus nos cum ministris ad missarum solemnia in honore B. Stephani celebranda. Cumque missarum solemniis cum omni devotione et timore intenti essemus, et ad canonem post Sanctus ingressi fuissemus, ecce subito ex improviso frater quidam presbyter, nomine Simon, venit clamans de ecclesia, quem ad custodiendum B. Stephani corpus ibidem reliqueramus, adducens secum [Col. 1051B] puerum, et dixit: Domine Pater, domine Pater, videte et aspicite signa et miracula quae Deus omnipotens sua mira omnipotentia modo per beatum Stephanum Patrem mirificum in puero isto mirabiliter nobis videntibus operari dignatus est.« Nos vero cum de tanto clamore ac subito perterriti admodum fuissemus, nec mirum qui tanto pondere pressi et obligati eramus, tamen, ut potuimus, respeximus, et ipse qui tali necessitate silentium tali loco violaverat, quod nequaquam praesumeret, nisi miraculorum stupor eum cogeret, loqui adjecit: »Ecce, domine, puer iste quem videtis, ex utero matris suae claudus exstitit et mutus et manibus aridus. Ecce pater ejus quem agnosco, Helias-Valaris nomine, et uxor ejus mater istius pueri, qui [Col. 1051C] hoc testantur, et ideo a Lemovicensi villa, cujus cives sunt, huc eum adduxerunt, ut Deus omnipotens per B. Stephanum sanando visitaret. Ecce, domine, ecce videtis, libere loquitur, ecce ambulat, manus ad libitum suum movet. Puer iste jam decennis esse potest.« Cumque ipso talia loquente ac dicente, stupefacti ac mirantes haec diu cerneremus, consolationis ac visitationis supernae prae gaudio palmas ad coelum tendimus, lacrymas perfundimus, et ad terram prosternimur, Dominum omnipotentem, ut potuimus, corde et ore laudavimus, atque cum his qui ad spectaculum istud confluxerant ipsum benediximus. Puer autem loquebatur, ambulabat, et populus Dei super his gratulabatur. Erat autem [Col. 1051D] puer pulcher aspectu, et decora facie. Nos autem ad locum canonis, quem reliqueramus exsultantes ac consolati, de miraculis revertimur. Cumque ex more ipsum canonem festinantes prosequeremur, post consummatam jam Dominicam Orationem, ecce isdem presbyter qui supra adducens alium adolescentem majorem priore, filium cujusdam burgensis Lemovicensis, nomine Petri de Userchia, et clamavit, dicens: »Domine, domine, ecce recens miraculum et non modicum; adolescens iste vesicam magnam et non modicam in collo habebat, quae eum graviter affligebat, nec valebat sursum aspicere, nec faciem suam aliquorsum vertere, nisi simul cum toto corpore, quia mentum ejus conglutinatum et conjunctum permanebat cum corpore. [Col. 1052A] Venit autem pater ejus quem cernitis, et obtulit eum B. Stephano cum lacrymis, quatenus ei auxilium conferret de coelestibus, qui jam mirandis coruscat virtutibus: qui, dum orationi vehementer insisteret, et auxilium divinum quaereret, coepit vesica fugere, mentum ejus a pectore disrumpere. Tunc puer correptus dolore nimio clamare coepit denuo, o Deus, quia doleo, sana me pro amore tuo, sana me per ejus merita, cujus postulo suffragia. Cumque puer haec diceret, illico sanatus est. Nunc ergo, Pater mi, Deum benedicite, qui nos visitavit hodie.« Ecce duo miracula tempore sunt parvo. Ad hanc vocem presbyteri, totus in me contremui, cernens Dei magnalia quae facta sunt pro beati viri gloria. Iterum lacrymis perfundimur, et ad terram [Col. 1052B] prosternimur, manus ad coelum tendimus, cum hymnis et cum laudibus domnum laudare coepimus. Adunantur et congregantur populi ad spectaculum talis ac tanti miraculi, laudantes nomen Domini et sanctitatem beati Stephani.



V. De puella sanata.

Completis igitur missarum solemniis, adest pro foribus tertium miraculum, miraculosum atque gloriosum. Puella quaedam de Berciaco vico cum caeteris advenerat, quae manum dextram curvam et aridam ex utero matris suae habebat. Venit et oravit, et fere per dimidiam horam ad orationem stetit, et quae curva et arida manus exstiterat, Dei virtute erigitur, ad signandum se extenditur, digiti ab invicem disjunguntur, opera Dei a populis laudibus [Col. 1052C] extolluntur, a clericis hymni et cantica canuntur. Et quid dicam? repletur clamoribus ecclesia, mirantur atque extolluntur Dei magnalia, venerantur atque laudantur B. Stephani merita, cognoscitur ac recipitur praesens Dei gratia. Quare? quia adducuntur caeci et illuminantur, claudi et curantur, muti et fantur, daemoniaci et liberantur, amentes et mutantur, aegri et sanantur, mortui et suscitantur, surdi et adjuvantur. De quorum multitudine signorum pauca volumus, si possumus, admodum sub brevitate transcurrere, ne verborum proxilitas sit legentibus vel audientibus onerosa. Bona enim ac brevis lectio aliquando legentibus fit utilis eruditio, quantoque fit prolixior, tanto est onerosior. Et [Col. 1052D] quid plura? quamvis multa divinitus apparuerint signa, tamen pauca ponuntur in hac pagina, de quibus vestrae dilectioni vestraeque utilitati meliora, certiora, gratiora scribere proposuimus. Nam die revelationis S. Stephani cum nocte subsequenti decem et septem, gratia Dei operante ac meritis ipsius, patuerunt miracula. Quaedam quidem vidimus, quaedam minime vidimus, sed audita credimus. Nam vicecomes Lemovicarum, ut fertur, Ademarus puerum a nativitate caecum ipsa die revelationis per beatum Stephanum divinitus illuminatum duxit secum ad nutriendum. Hoc audivimus, sed non vidimus, cum in illo loco fuissemus. Non enim omnia quae ibi ipsa die facta sunt vidimus, et si non vidimus, non credemus? Multo majora sunt quae [Col. 1053A] audivimus quam ea quae vidimus: nonne dicit Apostolus: Fides est ex auditu? (Rom. X.) ideo fides adhibenda est, maxime his qui veritatem loquuntur, ac veritati obediunt. Dominus enim dicit in Evangelio: Noli esse incredulus, sed fidelis (Joan. XX). Et item: Qui non credit, recedit; et qui credit, accedit. Fides autem habet apud Dominum magnum meritum, si bonis fulciatur operibus. Sunt enim quaedam invisibilia quae oculis carnis nequaquam videri possunt, sed oculis fidei veraciter conspiciuntur. Attamen multoties videri putantur quam pluribus nec videntur, ut est corpus Dominicum. Ponitur in altare panis et vinum; conficitur enim verbis divinis a sacerdote, nec mutatur color vel sapor in exterioribus creaturis, sed interius viget [Col. 1053B] virtus in substantiis sanctitatis. Oculi vero exteriores haec minime cernere possunt, nisi quae exteriora ponuntur. Aperiendi igitur sunt oculi interiores, id est intellectuales, ut videant et intelligant quae intrinsecus latent. Exteriora enim exterioribus oculis videntur, id est panis et vinum, et interiora interioribus oculis cernuntur et contemplantur, id est corpus et sanguis Domini. Haec sunt sacramenta et argumenta verae fidei. Fides enim est sperandarum substantia rerum, argumentum non apparentium (Hebr. XI). Nunquam autem credidimus nisi viderimus? Audite ergo Isaiam, imo Spiritum sanctum dicentem atque minantem: Nisi credideritis, non permanebitis (Isa. VII); et Dominus in Evangelio: Nisi signa et prodigia videritis, non creditis [Col. 1053C] (Joan. IV). Credite ergo, credite, ut permaneatis, videntes signa et prodigia, et audientes mirabilia quae facta sunt nostris temporibus, largiente divina gratia, per beati Stephani veneranda merita, et nolite obdurare corda vestra, quia potens est Deus facere supra id quod potestis credere.



VI. Item aliud miraculum.

Adhuc autem narrabimus aliud miraculum pretiosum atque jucundum quod accidit tempore suae revelationis. Erat quaedam mulier apud Lemovicas, mater uxoris Heliae Valaris, de quo supra mentionem fecimus, cujus filius per Dei gratiam triplici miraculo sanatus est. Haec mulier per tempora multa surda exstiterat, nec omnino aliquid audire [Col. 1053D] valebat: quae, cum vidisset revertisse filiam suam et generum suum cum nepote suo sanato a Grandimonte, requisivit a filia sua unde venisset, vel quae esset necessitas cur tanto tempore absentasset se a domo sua: quae innuens ei rem, indicavit quae acciderant. Cui mater: »O bona filia, si tibi placuerit ut retro pro me revertaris, forsitan Deus omnipotens per sanctum suum me miseram et indignam tuis laboribus tuisque orationibus intervenientibus, respicere et consolari dignabitur. Video nepotem meum omnino sanatum; sed audire nequeo. Revertere igitur, bona filia, quaeso, revertere enim, filia. Nudis pedibus ac veste lanea induta, portansque candelam in manibus.« Venit accedens ad tumulum sancti et orationi incubuit. Quae cum [Col. 1054A] orasset et oblationem fecisset, cum omni fiducia ad matrem reversa est, et invenit matrem suam jam sanatam, et quam surdam reliquerat, modo laetantem atque audientem divino munere ac meritis B. Stephani videbat et audiebat. Fit gaudium magnum et exsultatio in domo illa, tam de puero sanato quam de vetula illa. Unde et filia ejus iterum cum gaudio reversa est in Grandimonte, quatenus Deo et B. Stephano, qui domum suam meritis ipsius visitaverat, gratias cum laudibus ageret, et miracula quae in domo sua acciderant omnibus manifestaret. Felix mulier et inclyta, quae divinorum operum nuntiatrix esse potuit, et cui Dominus Deus gloriosi confessoris sui suffragantibus meritis tanta beneficia largiri dignatus est! Nunquam enim talia [Col. 1054B] ac tanta miracula in tam famosa villa abscondi potuerunt. Unde et in eadem villa eo tempore multa signa, Deo volente, per beatum Stephanum perpetrata sunt. Hoc autem presbyter qui audivit et partim vidit, nobis veraciter retulit.



VII. Item aliud miraculum.

Factum est autem cum haec festiva celebrarentur in eadem villa, et publice fere praedicarentur, audivit quaedam puella pauperrima, quae in utero matris suae clauda exstiterat, quod Deus et Dominus noster in Grandimonte ad tumulum beati ac sancti talia faceret, ingemuit et dixit: »O Domine Deus, quid faciam, quia non habeo consolatorem qui me illuc transferat, eo quod inopia et paupertate permaxima aggravor? Sed scio, Domine, te [Col. 1054C] esse consolatorem et sublevatorem pauperum, tu esto mihi adjutor et consolator in hac tribulatione mea, et per merita beati Stephani, si vera sunt haec quae audio, et credo quia vera sunt, auxiliare mihi miserae ancillae tuae. Tu enim hic mihi per ipsum potes me juvare, quemadmodum si essem ante ejus sepulcrum, hanc fiduciam habeo in te, et in virtutibus ejus. Fac ergo, Domine, fac misericordiam cum ancilla tua per ejus sancta merita.« Cumque orationem suam complesset, respexit ad precem ejus, et exaudita est a Domino, et ut postulaverat, a Domino sanata est, intercedente B. Stephano. Et sic nimirum de die in diem divulgabantur ejus sancti merita, et signa ac prodigia.



VIII. Item aliud miraculum.
[Col. 1054D]

Eodem tempore quidam burgensis in eodem oppido Lemovicarum, nomine Stephanus, cujus uxor Mathildis nomine dicebatur. Hi habebant filium nomine Stephanum ex utero matris suae jam fere per quatuordecim annos claudum. Qui cum audissent signa et prodigia fieri a Deo in Grandimonte, per beati Stephani bonitatem, straverunt asinum et imposuerunt puerum claudum cum scabellis super eum, et versus Grandimontem cum magna fiducia venire coeperunt; et cum essent in itinere, jumentum illud nescio quo casu pedem suum incaute posuit et corruit, et fracta sunt scabella claudi adolescentis. Quod cum vidisset claudus, dixit matri suae: »Mater, nunc scio me sanandum fore, [Col. 1055A] cum pervenero ad tumulum B. Stephani in Grandimonte, et hoc est indicium meae sanitatis, confractio scabellorum meorum quibus sustentari consueveram.« Hoc dixit quasi propheta recuperandae suae sanitatis. Venientes autem ad sepulcrum sancti confessoris, oraverunt, fleverunt, et consolationem a Domino meruerunt, et videntibus nobis omnibus, puer qui claudus fuerat ex improviso surrexit, et erectus a Domino, succurrente illi B. Stephano, hilaris et gaudens ire coepit: Quem accipientes propriis manibus posuimus super altare; currebat velociter a cornu altaris usque ad aliud cornu, manibus ad coelum erectis. Gaudebant omnes qui aderant, et prae gaudio alii flebant, alii laetantes hymnos et laudes Deo canebant, et sancti Stephani [Col. 1055B] merita praedicabant. Hunc autem puerum a parentibus suis donatum retinuimus nobiscum ad nutriendum ob tanti miraculi testimonium.



IX. Item aliud miraculum.

Item quaedam mulier, nomine Joanna Brugiola de Monte-gaudii, qui locus situs est juxta oppidum Lemovicarum, venit cum puero muto et manco. Erat enim infans ille enormis ad videndum. Os autem ejus distortum versus sinistram maxillam, et dentes inordinati in ore ejus erant, nec erat mirum, si loqui non poterat, certe comedere vix valebat. Manus ejus curva admodum et debilis erat, scilicet sinistra. Et quid? oravit pro puero mater, supplicavit nomen Domini invocando, et auxilium [Col. 1055C] B. Stephani postulando. Quod cum fecisset, meruit exaudiri a Domino, opitulante B. Stephano confessore reverendissimo, et statim locutus est mutus, et admiratae sunt turbae, et timor magnus irruit super eos, et benedixerunt Deum, qui dedit potestatem talem hominibus, atque sanctitatem viri Dei omni admiratione pleni ac stupefacti extollere coeperunt. Divulgantibus fere omnibus signa et prodigia quae quotidie Dei bonitate et beati viri meritis fiebant in Grandimonte ac multis in locis, in quibus memoria nominis illius habebatur, coeperunt multi venire concursu et occursu ex provinciis diversis, ut meritis ipsius de necessitatibus suis mererentur a Domino Deo exaudiri. Inter quos venerunt duo juvenes quoddam sudarium in manibus [Col. 1055D] suis tenentes, qui a nobis requisiti unde essent vel quid quaererent, aut cur illud sudarium portarent, humiliter responderunt: »Domine, nonne vos prior estis domus istius?« Quibus tale dedi responsum: »Ita est, filii mei.« Et illi: »Domine, nos de Lemovicensi provincia hac orti sumus. Causa pro qua huc sudarium istud deferimus, haec est: Pater noster quem habemus superstitem, modo in hac hebdomada, gravi urgente infirmitate defunctus est. Audientes autem signa et prodigia beati viri Stephani, invocare coepimus virtutem ejus super patre nostro, ut Deus et Dominus noster, si vera essent haec quae audieramus de viro isto, succurrere [Col. 1056A] et adjuvare dignaretur per merita ipsius, quae multa et magna sunt nimis apud Deum. Cumque complessemus orationem nostram, nec mora surrexit pater noster et revixit: et ecce detulimus sudarium istud in testimonium.« Haec cum audivissem, admiratus sum vehementer, et glorificare coepi nomen Domini cum caeteris qui haec audiebant, et repleti sunt omnes stupore et admiratione de eo quod contigerat illis, et quia Deus talibus signis tanquam apertis suum sanctum decorabat et honorabilem reddebat.



X. Item miraculum aliud.

Post hoc autem mirandum miraculum narrabimus aliud signum quod tempore suae revelationis, Deo miserante, acciderit. Inter caeteros qui congregati [Col. 1056B] fuerant infirmos, advenerat quidam juvenis de vico qui dicitur S. Hilarius juxta Beneventi [(21) 1Kb] coenobium, nomine Stephanus, qui caecus a nativitate exstiterat, eratque unicus filius matris viduae pauperrimae. Hic dum orationi ante sepulcrum B. Stephani cum caeteris vehementer insisteret, et Dei misericordiam anxius expostularet, sanctumque Stephanum ut sibi conferret auxilium magnis vocibus invocaret, subito adest virtus divina, quae meritis beati Stephani ei restituit quae nunquam, ut ipse postmodum nobis retulit, habuerat lumina. Hunc autem pro amore Dei ac pro honore gloriosi confessoris Stephani, quia pauper erat et indigebat, et ob testimonium tanti miraculi, in domo nostra [Col. 1056C] ad nutriendum et confovendum recepimus ac retinuimus.



XI. Item aliud miraculum.

Eodem autem die quo haec facta sunt, mulier quaedam, quae jam fere per octo annos lumen amiserat, Deo propitiante et sancto Dei auxiliante, nobis videntibus et multis aliis, feliciter recuperavit. Cui ipsa hora ob miraculi reverentiam contulimus parvi munusculi alimoniam. Erat enim certe talis consuetudo tunc temporis apud sanctum istum de quo loquimur, quod plus auxilii, plus beneficii conferebat viduis, orphanis, virginibus, infantibus, pauperibus, quam divitibus. Hoc certe animadvertimus in miraculorum ejus operibus, et comprobavimus, et etiam aliud mirabile et miraculosum. [Col. 1056D] Dum enim pauca luminaria per diem ante eum coruscarent, pauca vel nulla ab eo fierent signa aut prodigia; sed cum multitudo populorum occurrebat, et multiplex multiplicitas luminum ac cereorum circa eum accenderentur, et etiam omnis fere ecclesia intus et foris plurimis luminaribus solemniter coruscaret, tunc signa et prodigia divinitus fiebant ab eo; quod cum animadvertimus, multoties haec cernentes, admiratione et laetitia replebamur, et urbana verba invicem, prout licebat ac decebat, loquebamur. Credimus certe quod Deus omnipotens tali honore ac tanto eum irradiare volebat, eo quod ipse sanctus, dum in mundo viveret, a [Col. 1057A] mundi hujus cognitione ac veneratione, in quantum valebat, se viriliter et humiliter occultabat. Saepissime vero contingebat ut, turbis advenientibus, vel cum illi ab aliquo magna donaria Dei amore offerrentur, ut inde Christi pauperes, qui cum eo degebant sustentarentur, ipse cernens fugiebat, ac lacrymabili voce dicebat: »Deus, absconde me, Deus, absconde me.« Cumque fratres ei dicerent, et quasi increpando eum reprehendentes: »Ut quid, domine, modo fugis quando reverti deberes, etiam si fugisses, cum cernis te a Domino visitatum fuisse?« Quibus ipse humiliter, ut erat omnium mitissimus et benignissimus, verbis pacificis respondebat: »Timeo, fratres, ne Deus (quod absit!) merita mea quae fere parva aut nulla sunt, mihi [Col. 1057B] indigno retribuat.« Sic nimirum, sic certe rerum temporalium vitabat ac fugiebat affluentiam et effluentiam, et si quando nequibat corpore, tamen corde.



XII. Item aliud miraculum.

Enarremus adhuc de his quae vidimus vel audivimus aliqua signa. Inter caetera quae suae revelationis tempore fiebant prodigia, venerunt fortuitu peregrini in Grandimonte causa orandi, revertentes de Rupe-amatoris, ubi memoria beatae virginis Mariae colitur, adducentes secum mulierem habentem manum aridam. Erant enim homines illi, ut audivimus, de Northmannia nati, qui cum vidissent et audissent quae rutilabant in Grandimonte tunc [Col. 1057C] temporis divina opera per B. Stephani, merita gloriosa, insinuantes dixerunt illi mulieri: »Tange cito, utcunque poteris, manu illa arida locum ubi quiescunt tumulata sancti hujus membra sacrata.« Quae cum fecisset, illico sanata est.



XIII. Item aliud miraculum.

Eodem igitur tempore quidam homo amens, nomine Guillelmus, deductus est a matre sua in Grandimonte, de vico scilicet S. Martini terrae Sudoris, ut Deus omnipotens per beatum Stephanum confessorem ei reddere dignaretur sensum et mentis sobrietatem: quae cum venisset, fere per triduum ad memoriam beati Stephani orando et postulando stetit. Attamen sancto Dei intercedente, adeptus est pristinam mentis suae sobrietatem: qui [Col. 1057D] postea laetus et exsultans cum fratribus nostris interfuit vindemiis, adjuvans et vindemians sobrie cum eis.



XIV. Aliud miraculum.

Deinde narrabimus miraculum quod vidimus. Adhuc manebant in Grandimonte domnus legatus et Apamiensis archiepiscopus, cum quo forte de quibusdam negotiis tractabamus eo tempore vel hora qua miraculum istud accidit. Nox enim die jam recedente accesserat, et populus cum luminaribus accensis tumulum sancti viri circumdederat, et mulier quaedam de Lemovicensi episcopatu filium ex utero claudum, utcunque poterat adduxit; quae [Col. 1058A] stetit, oravit et a beato Stephano auxilium anxie pro filio viriliter expostulavit. Hoc cum fecisset, recepit illico filius ejus gressum, et solidatae sunt bases ejus et plantae et admiratae sunt turbae. Tunc qui astabant populi traxerunt chordam cymbali, laudantes nomen Domini causa tanti miraculi, cujus sonum cum audivimus, nos scilicet et archiepiscopus ad ecclesiam venimus, claudum ambulantem invenimus, et laudem Deo reddidimus, ad altare deducimur, mirantes hoc miraculum. Turba adducit alium, qui caecus jam exstiterat, quem Deus visitaverat, ad tumulum oraverat, pro quo lumen receperat, unde gaudet Ecclesia cernens Dei magnalia, laudatur Dei famulus, congaudet omnis populus, videns divina munera, et Stephani prodigia. [Col. 1058B] Archiepiscopus miratus est de caeco qui illuminatus est, non habens ultra spiritum propter tantum prodigium. Ex una parte graditur claudus, qui tunc aspicitur; caecus aspicit lumina qui nunquam vidit talia. Haec sunt duo miracula, facta per parva spatia, quae cernit omnis populus, unde laudatur Dominus, sanctus Dei extollitur. Inde laus Dei oritur, et psalmus Deo cantatur, eo quod claudus graditur, luce caecus perfruitur. Omnes laudemus Dominum propter duplex miraculum, qui sanctum suum servulum exaltavit in saeculum.



XV. Item aliud miraculum.

Adhuc restant miracula quae recipit Ecclesia Grandimontensis ordinis spatio illius temporis. [Col. 1058C] Puella quaedam adducitur de villa, quae Nobiliacus dicitur, non habens luminaria quibus cernantur omnia. Erant quasi lapilluli, duri velut crystalluli: unde ad sanctum ducitur, et ad terram prosternitur. Orat ergo Ecclesia pro illa Christi famula, ut lumen mundi videat, et Christus eam exaudiat. Squamae cadunt ex oculis, quae erant similes crystallis, et videt quae non viderat: quam tunc Deus respexerat. Maria ista dicitur, quae cernit et quae cernitur, quod a nobis sic quaeritur, et sic nobis innuitur. O nova Christi munera! O nova Christi gratia, quae rutilat per saecula, et fulget in Ecclesia, ubi sanctus extollitur, ubi justus cognoscitur! Quis unquam vidit talia quae fiunt in ecclesia Grandimontensis ordinis cum caeteris prodigiis? Laudatur [Col. 1058D] Dei famulus, applaudit omnis populus, in hymnis et cum canticis, visis tantis miraculis. Nunc igitur admiramini, o filii charissimi, dantes honorem Stephano Patri vero sanctissimo.



XVI. Item aliud miraculum.

De caetero enarremus aliud laudabile signum, quod Deus et Dominus noster ad honorem tanti Patris et laudem sui nominis eo tempore ostendere suo populo voluit. Apud Solemniacum vicum [(22) 1Kb] quidam puer, nomine Otgerius, gravi infirmitate febrium usque periclitabatur ad mortem: quod cum pater ejus Guillelmus et mater ejus Adema nimio dolore afflicti vidissent, voverunt eum B. [Col. 1059A] Stephano et statim convaluit, et sanus factus est. Hoc signum presbyter quidam nomine Petrus, qui vidit et audivit cum multis aliis, nobis postea fideliter retulit; et etiam alius presbyter, nomine Guido, hujus ordinis frater, quod cum quadam nocte tempore revelationis beati confessoris Stephani cum caeteris fratribus custodiret sanctum ejus sepulcrum, et plebs innumera utriusque sexus causa orandi advenisset, mulier quaedam inter eos cum filia caeca adfuit, quae pro ipsa fundens orationem cum magna fiducia ad Dominum, quatenus ob amorem et honorem B. Stephani suae filiae visum restitueret, quem fere per octo annos amiserat. Nec mora: illico visum recepit, et Deo omnipotenti qui viderunt astantes populi gratias egerunt, ac S. Stephano [Col. 1059B] venerando confessori.



XVII. Item miraculum aliud.

Item alius frater, Joannes nomine de Pulchra-arbore, nobis veraciter retulit quod eo tempore venit quaedam mulier de villa sua, nomine Petronilla, cum filio suo arido, cujus pater jam defunctus erat. Quem cum vidisset frater ille, misericordia motus est super eum, et apprehendens de turba fiducialiter obtulit eum beato Stephano ad sanandum. Quod cum orassent pro eo ipse et alius, nomine Aimericus, qui tunc temporis tumulum viri Dei forte custodiebant, visitavit Dominus Deus pro amore B. Stephani, et sanatus est, et accepit mater sua eum de manibus fratrum, et abiit gaudens [Col. 1059C] et exsultans cum sanato filio.



XVIII. Item aliud miraculum.

Die autem revelationis miles quidam nobilissimus, nomine Eschivardus, cum loculum portaret per claustrum cum caeteris ad processionem, in quo erant reliquiae corporis S. Stephani, a quartanis febribus meritis ipsius viriliter sanatus est.



XIX. Item aliud miraculum.

Alius vero miles, nomine Josselinus de S loco, vir nobilis, per eumdem confessorem Stephanum ab ipsis quartanis eodem anno mirabili modo sanatus est: qui postea cum fratre suo abbate Solemniacensi ad tumulum beati viri, ut ei et Domino Jesu Christo gratias ageret, incolumis et gaudens accessit; sic namque longe lateque Dominus Deus [Col. 1059D] sanctitatem ejus diversis declarabat miraculis.



XX. Item aliud miraculum.

Cum autem haec mirabilia quotidie ad sepulcrum talis ac tanti viri in Grandimonte per merita ipsius, Deo disponente, apertissime fierent, et rumor tantorum operum per diversas regiones admodum pervolaret, accidit ut in oppido quodam, quod Porgeria dicitur, homo quidam, nomine Joannes Gormundi, gravi usque ad mortem fere per unum annum urgeretur infirmitate: non enim valebat manum ad os adducere, nec pedem movere, ut ipse nobis postmodum retulit. Audiens ergo S. Stephani virtutem et insignia, toto corde, quia ore nequibat, coepit invocare nomen Domini, quatenus per merita beati Stephani confessoris clarissimi sibi gratiam [Col. 1060A] pristinae sanitatis restituere dignaretur, promittens et votum faciens, ut, accepta sanitate et incolumitate, postea ad ejus memoriam in Grandimonte gratulabundus acceleraret; quod et ita factum est. Completa oratione, illico sanatus est, et, ut voverat, in Grandimonte venit, et Deo ac beato Stephano laetus et incolumis, nobis cernentibus atque gaudentibus, gratias peregit. Cui pro amore Dei et honore tanti miraculi cappam unam dedimus. Illo autem in tempore, id est in Nativitate S. Mariae virginis, quinque miracula, tam caecorum quam claudorum aliorumve infirmorum, Dei virtute et B. Stephano intercedente, ac meritis Dei Genitricis, nobis videntibus et audientibus, mirabiliter ante tumulum beati Stephani perpetrata [Col. 1060B] sunt.



XXI. Item aliud miraculum.

Deinde in exaltatione sanctae Crucis cum divinis laudibus vehementer insisteremus, ecce subito clamor magnus in majori ecclesia, ubi corporis beati confessoris Stephani reliquiae honorifice tumulatae erant, oritur et vehementer extollitur. Cumque tanto clamore stupefacti essemus, et cito requisissemus cur tantus tamque vehemens clamor in ecclesia fieret, comperimus quia mutus quidam, quem mater sua ad sanctum Dei virum, scilicet Stephanum, cum magna fiducia adduxerat, ob merita ipsius recte loquebatur. Intermissis igitur divinis laudibus ob tanti clamoris fragorem ac venerandi [Col. 1060C] miraculi honorem, egressi de locis matutinalibus cucurrimus ad locum, ubi qui a nativitate mutus exstiterat, loquebatur. Jam enim turbae eum cum custodibus ante altare beatae virginis Mariae adduxerant, laudantes ac benedicentes Dominum, qui per beatum Stephanum illum visitaverat. Cum autem illuc venissemus, invenimus eum loquentem ac dicentem: »Date mihi ad bibendum, date mihi ad bibendum.« Cucurrimus igitur velociter ad aquam quae prope defluebat, et dedimus ei ad potandum, et hoc videlicet in testimonium tanti miraculi. Compleverat autem, ut nobis videbatur, juvenis iste terminum jam fere duodecim annorum.



XXII. Item aliud miraculum.

[Col. 1060D] Illis autem diebus alius juvenis qui fore per unum annum in lectulo languidus jacuerat, ad tumulum sancti confessoris Stephani ab amicis suis delatus est. Cumque ad sepulcrum ejus orarent, ecce subito languidus ille Dei virtute erigitur, et absque alicujus hominis adjutorio incedere coepit, et nobis cernentibus, qui tunc temporis ibidem eramus, videntes et aspicientes, gradus lapideos, qui ante altare compositi sunt, viriliter ac mirabiliter ascendit. Erat enim hoc signum mirabile et dictu incredibile: nam brachia ejus erant quasi lignea sicca, et tibiae ejus similiter, manus ejus grandes et pedes, corpus ejus nimis macilentum, facies ejus pallida ac vehementer deformis. Quis unquam eum aspiceret, qui non obstupesceret? Ex una parte [Col. 1061A] compatiebamur ei, ex altera congratulabamur ei.



XXIII. Item aliud miraculum.

Adhuc autem non pigeat vos audire mirandum signum atque gloriosum, quod Deus omnipotens sua mirifica bonitate per beatum virum Stephanum apud Glutorum villam operari dignatus est eodem anno suae revelationis, id est in festo S. Michaelis. In praefata villa nundinae, ut moris illius villae est, celebrabantur: et ecce subito homo quidam, nomine Andreas, in ipsis nundinis febribus anxie invaditur. Cumque febricitaret pene usque ad mortem, et videretur sibi quod amplius vivere non posset, convocavit Ecclesiae presbyteros atque clericos, caeterosque amicos suos, et confessione facta, corpore et sanguine Domini nostri Jesu Christi munivit [Col. 1061B] se. Deinde jussit praeparari omnia quae funeri suo erant necessaria, et dum exsequiae, ut visum fuerat, pararentur, infirmus ille graviter coepit nimio dolore affligi, et ad mortem usque perduci. Quod cum viderent qui astabant, deposuerunt eum de lecto in terra super stramenta, ut moris est Christianis mori, manusque ejus super pectus ejus implicantur, oculi clauduntur, anhelitus ejus fere ex toto exstinguitur. Cumque cerneret se mori, ut potuit, in corde suo exorare et invocare coepit B. Stephanum Grandimontensis ordinis pastorem primum, ut sibi conferret auxilium: quod si faceret, ad tumulum suum, dum convalesceret, concitus properaret. Et quid dicam? Ecce iste qui sic in [Col. 1061C] corde suo loquebatur (nam ore nequibat), a circumstantibus jam mortuus putabatur. Et quid? Ecce B. Stephanus confessor pius ac venerandus apparuit, et in specie hominis candidissimi, cujus barba profixa et candida; vestimenta autem ejus erant alba sicut nix, et capilli ejus candidi; cujus facies velut sol rutilabat, habens phialam aqua salutifera plenam in manu sua. Cumque Dei sanctus funderet aquam illam super corpus infirmi, quasi subridens ac laetabundus ait illi: »Noli timere, quia modo non morieris, sed sanaberis.« Quod cum dixisset, disparuit, et illico qui putabatur mortuus surrexit, et sanus factus est, et narravit circumstantibus omnia quae sibi acciderant, et mirati sunt universi. Postea venit in Grandimontem, [Col. 1061D] ut sancto viro promiserat, visitare ejus sepulcrum, et haec omnia nobis veraciter viva voce retulit, et quemadmodum ejus corpus magnum accepit refrigerium ad effusionem aquae illius salutiferae, ita ut videretur sibi quod esset in paradiso Dei.



XXIV. Item aliud miraculum.

Isto in tempore juvenis quidam rusticus de villula quae vocabulo Boissi dicitur, repletus spiritu maligno, atque ira et indignatione plenus, adversus fratres nostros de Exclusa, cruces quas pro metis circa nemus suum posuerant, violenter extraxit et igni combussit. Quod cum fecisset, arreptus est a daemone, et coepit eum vehementer exagitare et graviter affligere, ita ut neminem posset cognoscere. [Col. 1062A] Videntes autem ejus parentes haec, prout potuerunt, in Grandimonte ad memoriam beati Stephani a duxerunt, ut Deus et Dominus noster eum pro amore ipsius a daemone liberaret, et sensum ei redderet: quod Deo volente et beato Stephano intercedente ita factum est. Deinde juvenis iste sensu recuperato ac liberatus a daemone, a nobis et a fratribus nostris ex injuria fratribus nostris illata veniam humiliter petiit et impetravit, ac promisit quod deinceps nullam molestiam eis facere praesumeret. Cognoscebat enim et confitebatur manifeste quod Deus eum pro tanto facinere ad flagellandum Satanae tradidisset. Sic nimirum, sic certe potestis, si placet, animadvertere quemadmodum Deus omnipotens injuriam servorum [Col. 1062B] suorum vehementer ulciscitur, et bonitatem eorum ac sanctitatem diutius abscondi minime patitur.



XXV. Item miraculum aliud.

Deinde enarremus aliud miraculum quod non est silentio praetereundum. In illis diebus infirmabatur quidam adolescens, nomine Petrus de Schola, apud vicum qui S. Hilarius dicitur in territorio Lemovicensi. Hic autem cum gravi morbo periclitaretur, usque ad mortem perductus est. Audientes vero ejus vicini et cognati convenerunt in unum, quatenus ei exsequias praepararent; sed mater ejus nimio dolore afflicta, subito arripiens stupeum filum, et accedens ad filium suum qui [Col. 1062C] in terra jacebat exanimis, nihil penitus videns neque audiens, mensuravit eum a capite usque ad pedes, ut inde beato Stephano, cui eum vovebat, et pro quo ei humiliter supplicabat, candela fieret, quam postea juvenis, si convalesceret, ad sepulcrum viri Dei gaudens et exsultans deferret. Ita mater pueri anxia de filio, postulabat auxilium a B. Stephano, dicens quod si filium suum ei redderet, ad ejus tumulum, Deo volente, duceret, et omnes qui astabant similiter orabant. Cernebant ut mortuum, plangebant quasi viam universae carnis ingressum. Mater ejus jam erat de vita ejus desperata, unde flebat quasi desolata et viduata. Et quid plura? ad orationem matris reviviscit facies juvenis; circa galli conticinium juvenem vivum et [Col. 1062D] incolumem circumastantes aspiciunt atque suscipiunt. Omnes autem Deum tunc laudare incipiunt, et sanctitatem beati Stephani dignis laudibus extollunt. Cujus etiam mater fere per totum annum nevit sudarium, quod postea evoluto anno ad sancti viri Dei sepulcrum in Grandimonte detulit super caput suum. Haec autem omnia ab eo didicimus et a matre sua et a consobrino suo, et ab aliis qui cum eo venerant apud nos in Grandimonte.



XXVI. Item miraculum aliud

Apud Auveriam oppidum erat quaedam vidua, nomine Dea, cujus filius, nomine Belinus, infirmabatur usque ad mortem. Patiebatur autem morbum gutturis gravissimum, ita ut nec quidem loqui, [Col. 1063A] nec comedere, nec salivam deglutire valeret. Erat enim facies ejus et gula nimis livida, et lucens fere quasi vitreum. Jacebat autem in lectulo suo quasi mortuus, et de vita ejus pene omnes desperabant. Mater vero ejus nimis anxia et tristis flebat, lamentabatur, ejulabat, desolabatur, crines suos a capite velut amens effecta evellebat, vestimenta sua scindebat, auxilium de supernis quaerebat, nec exaudiri potuit pro filio usquequo eum vovit B. Stephano. Cumque vovisset eum sancto Dei, et illum deprecata fuisset quatenus filium suum redderet, nec mora: juvenis ille matrem suam coepit invocare ac dicere: »Bona mater.« Cui illa: »Adsum, fili mi.« Et cucurrit ad eum. Tum ille: »Mater bona, tres peregrini hac nocte venturi sunt [Col. 1063B] ad hospitium, quos precor ut benigne et honorifice recipias, ac sursum in altiori coenaculo cum digno honore ascendere facias. Nam S. Stephanus venturus est cum eis, et post galli cantum me pristinae sanitati restituet, et domno Petro capellano hic ante me lectum ad quiescendum praeparare minime differas.« Cumque hoc ita disseruisset, siluit, ignorans quid dixerit, sicut postmodum nobis in Grandimonte ante altare cum matre et supradicto Petro presbytero, audientibus multis ex nostris fratribus, fideliter narravit. At vero mater veniens juvenis, cum haec a filio audisset, astante ibidem saepedicto capellano et multis aliis, stupefacta et gaudio repleta, eo quod filium loquentem quae jam [Col. 1063C] ab heri et nudius tertius audire nequaquam poterat, coepit praestolari adventum B. Stephani et promissum cum fiducia sui charissimi filii. Illis autem exspectantibus et prae gaudio admirantibus ac curiose vigilantibus, invicemque loquentibus, dum gallus semel aut bis vocem ex more dedisset, subito aegrotus matrem ad se venire festinanter vocando imperat: quae cito consurgens, celeriter ad eum properat, et quid vellet clementer ab eo requirit. Cui ille: »Mater bona, ecce S. Stephanus confessor egregius et venerabilis ordinis Grandimontensis pastor primus, me miserum modo dignatus est visitare, et tres digitos suos in gutture meo pie transfigere, et ita sanare. Quae si forte dubitas, accelera et vide. Certe, Deo propitiante et B. Stephano intercedente, [Col. 1063D] sanus et incolumis effectus sum ac si malum nunquam habuissem vel persensissem.« Tunc mater accensis luminaribus cum Petro sacerdote et aliis qui ibi aderant, accessit ad filium, et inquisivit diligenter utrum vera essent quae dicebantur a filio, an non. Et cum diligenter exploraret, invenit pannos quibus coopertus erat juvenis ille, contagione morbi madefactos, et tria foramina in gutture ejus, duo a sinistris et unum a dextris ipsius gutturis. Quorum trium foraminum cicatrices postea in Grandimonte, cum eum mater cum presbytero supradicto et aliis quamplurimis adduxisset, ferentem in capite sudarium et candelam in manu perspeximus, ut quasi in ore duorum vel trium testium staret omne verbum (Deut. XIX). Nam illo [Col. 1064A] in tempore congregatus erat generalis conventus in Grandimonte, id est in festo S. Michaelis. Et hoc signum viderunt et audierunt fere plusquam ducenti fratres, qui ibi convenerant, et multi ex illis prae gaudio lacrymas fundebant, ac nobis videntibus et mirantibus cicatrices illas, quasi vestigia Patris sui pie osculabantur. Nos vero in testimonium tanti miraculi tamque celebris digitos nostros in cicatricibus illis inferre praesumpsimus. Cum autem mater, ut supradiximus, filium suum ita sanatum reperisset, stupefacta, et omni admiratione et exsultatione plena coepit clamare, et cum lacrymis dicere: »Venite, venite, videte Dei omnipotentis magnalia et prodigia quae fecit super filio meo per B. Stephani merita; respexit certe miseriam ancillae [Col. 1064B] suae, liberans filium meum a morte per sanctum suum et restituens vitae.« Congregata est igitur omnis multitudo populi oppidi Auveriae in domo hujus viduae, ut viderent signa et prodigia quae Deus per B. Stephanum ibidem mirabiliter fecerat, et omnes mirati sunt de his quae videbantur, et laudaverunt Deum in coelestibus, qui facit mirabilia magna solus. Amen.



XXVII. Item miraculum aliud.

Adhuc non pigeat charitati vestrae audire signum perspicuum ac veritate perlucidum, quod tempore revelationis B. Stephani gloriose ac manifeste acciderit. Erat enim in vico Ambasiaco homo pauper, nomine Stephanus, cui erat filius, Petrus nomine, [Col. 1064C] ex utero matris suae claudus et jam fere decennis. Hic enim quasi quoddam reptibile reptabatur per terram, cum volebat incedere. Cumque pater ejus audisset signa et prodigia multa quae fiebant in Grandimonte, rogatu et consilio vicinorum suorum puerum portavit ad tumulum B. Stephani confessoris. Cum autem ibi per biduum aut triduum moram fecisset, fame coactus, et quasi diffidens de Dei bonitate et B. Stephani sanctitate reversus est cum filio, nihil penitus proficiens, quia incredulus permanebat, nec perseverare voluerat velut contemnens. Videntes vero vicini ejus et qui eum agnoscebant, quod quasi stultus et incredulus tam celeriter et enormiter recessisset a tumulo viri Dei, nec spem aut fidem haberet in operibus divinis, [Col. 1064D] quae jugiter ibidem divinitus fiebant, increpare eum coeperunt, ac verbis durissimis fortiter redarguere, et cum omni fiducia ei dicere: »Revertere miser et miserabilis, revertere cum filio in Grandimonte, et noli incredulus permanere. Resume igitur vires hominis fidelis, et tolle filium et pone ante altare et Dei viri sepulcrum. »Credidit igitur homo verbis fidelium, et in Grandimonte attulit filium, et latenter fugiens ibi dimisit eum. Puer autem claudus sic nequiter a patre incredulo dimissus permanebat jugiter ad januam ecclesiae, petens eleemosynam ab introeuntibus in templum. Cum autem perseveraret pulsans, et, prout noverat orare vel ab aliis instructus, quaereret auxilium de supernis, ut Deus et Dominus noster per merita [Col. 1065A] B. Stephani revelare [f. relevare] dignaretur imbecillitatem sui corporis, exaudivit deprecationem ejus misericors et miserator pius, qui salvat omnes sperantes in se, et qui vult omnes ad agnitionem veritatis venire, aperiens et sinum misericordiae suae, dando ei sanitatem perfectam, quia consolidatae sunt bases ejus et plantae. Hujus rei testes sunt promiscui sexcenti viri et mulieres innumerabiles qui eum primitus agnoscebant. Nos vero, ut de tanto tamque pretioso miraculo certiores redderemur, et hilariores efficeremur, jussimus eum adduci ad nos, quem vidimus erectum et ambulantem, atque ex ejus ore audivimus suam quam primitus habuit infirmitatem; deinde vero sanitatem, quam per B. Stephani merita divinitus receperat, [Col. 1065B] veraciter pronuntiantem. Haec vidimus, haec audivimus, haec testamur, haec charitati vestrae fideliter annuntiamus, ut credatis signis et prodigiis istis quae auditis, et sic fideliter credentes vitam aeternam habeatis. Amen.



XXVIII. Item aliud miraculum.

Cum dicat apostolus Paulus: Charitas non quaerit quae sua sunt, sed quae Christi (I Cor. XIII); et Dominus in Evangelio: Qui crediderit, et baptizatus fuerit, salvus erit (Marc. XVI); et Apostolus: Sine fide impossibile est placere Deo (Hebr. XI); et idem apostolus: Fides est sperandarum substantia rerum, argumentum non apparentium (ibid.); ideo dilectionem vestram modis omnibus exhortamur in Domino, fratres charissimi, ut corda vestra ad audiendum [Col. 1065C] et credendum praeparetis, quatenus ea quae de B. Stephano viro sanctissimo Patre nostro in volumine isto scripta reperietis, cum omni fiducia ac benignitate recipiatis, credatis, diligatis, pronuntietis, scientes pro certo quod, in quantum potuimus, Deo inspirante, ut supra diximus, vera et verissima conscripsimus, nec etiam omnia quae de eo scribenda erant vel scribi poterant, huic paginae commendare voluimus; quod si scriberentur, forsitan minime crederentur. Multa siquidem signa et miracula quae per merita ipsius a Deo perpetrata sunt diversis in locis sive provinciis, nostris temporibus quanquam a legitimis personis revelatione juridica facta audivimus, sub silentio praeterire disponimus; [Col. 1065D] sed pauca et certiora huic scripturae commendamus. Audivimus siquidem quod in Rodensi episcopatu quemdam puerum Deus per eum suscitaverit, cujus imago cerea apud quamdam domum nostram, quae dicitur S. Michaëlis, delata est, ubi in memoriam tanti miraculi in ecclesia conservatur ac demonstratur; et etiam in Rotenensi episcopatu multa eum fecisse signa, quae ut nobis videtur, oblivioni minime sunt tradenda. Nam uxor cujusdam militis, Arnaudus nomine, domini videlicet cujusdam oppidi, quod Rupis-excisa vocatur, per ipsum sanata est hoc modo: Mense denique Augusto, anno videlicet ab Incarnatione Domini 1192, supradicta mulier quae Florentia dicitur, genere ac nobilitate seu probitate florens, ex improviso febricitare coepit, [Col. 1066A] et gravi perurgeri molestia. Augebatur de die in diem infirmitas ejus, in tantum quod nec medici, nec aliquis alius ei proficere posset. Et quid dicam? pene usque ad mortem deducta est. Cumque cerneret se mori, et fere de sanitate sua, tam ipsa quam vir ejus et caeteri, desperarent, posita est in cinere et cilicio, ut mos est Christianis mori. Tunc ipsa, prout potuit, cum viro suo locuta est dicens: »Ecce, vir meus, ut cernis, morior, et viam universae carnis ingredior. Rogo te, in nomine Domini nostri Jesu Christi, quatenus me offeras, et voveas B. Stephano confessori, primo videlicet ordinis Grandimontensis institutori.« Tunc vir ejus ad vocem ipsius filum accipiens stupeum, mensuravit eum a capite usque ad pedes, ac deinde coepit filum cera [Col. 1066B] superinduere. Ipsa vero mulier, prout valebat, in corde suo B. Stephanum invocabat. Cum autem perseveraret in oratione, subito apparuit ei B. Stephanus multitudine discipulorum suorum constipatus, et apprehendens manum mulieris dextram, quasi subridens, ait illi: »Surge velociter, non enim morieris, sed sanaberis ab hac infirmitate.« Hunc autem nemo videbat vel audiebat nisi sola mulier. Cumque levasset eam B. Stephanus a lectulo infirmitatis suae, surrexit mulier sana et incolumis effecta, et ita disparuit S. Stephanus. Vir autem ejus cum aspiceret eam surgentem, nimio stupore circumdatus, requisivit ab ea quid hoc esset, dicens: »Heu, domina mea! heu! quomodo ita est? Putabam te modo mori, nunc video te sanam [Col. 1066C] et incolumem atque hilarem effectam, quid est hoc?« Cui illa arridens ait: »Certe, mi domine, B. Stephanus, cui me vovisti, modo dignatus est ad ancillam suam venire, et cum multitudine discipulorum suorum mihi indignae mulieri apparere, et ut cernis, sanam et incolumem bonus et sanctus vir Dei me in pace dimisit.« Tunc facta est laetitia magna et exsultatio in domo illa et in omni castello illo in illa die et deinceps. Postea vero mulier illa visitavit fratres nostros qui habitant in provincia illa, et in confinio castelli ejus apud Auram-Ventosam, et narravit eis quae sibi acciderant, et quomodo Deus per B. Stephanum visitare et sanare dignatus est. Tradiditque tres solidos Rotenensis [Col. 1066D] monetae, quos deferrent nobis in Grandimonte ad faciendam statuam ceream in memoriam tanti miraculi, quam poneremus ante tumulum B. Stephani.



XXIX. Item miraculum aliud.

In eodem territorio apud castellum, quod S. Baudelius dicitur, erat quaedam mulier nobilitate et genere perspicua, quae fratres nostros permanentes apud Auram-Ventosam, et ordinem nostrum valde obnixeque diligebat. Hujus vero mulieris filius parvulus, tempore revelationis B. Stephani confessoris, gravi infirmitate invaditur, et pene usque ad mortem deducitur. Quod cum vidisset, mater ejus nobilis, anxia efficitur ac flebilis. Infirmitas autem pueri de die in diem augmentabatur, unde et supradicta [Col. 1067A] domina anxior efficiebatur, ac dolore nimio perturbabatur. Quae cum audisset virtutes B. Stephani, quae assidue fiebant in Grandimonte, vovit eum B. Stephano confessori, et statim puer, Deo volente, restitutus est pristinae sanitati. Fratres qui hoc viderunt et audierunt veraciter nobis retulerunt.



XXX. Item aliud miraculum.

Item in territorio Lemovicensi apud vicum S. Juniani erant duo homines genere et nobilitate perspicui, quorum unus Iterius, alter Petrus vocabatur. Qui quadam die cum egrederentur de vico supradicto ad promovenda negotia sua, obvium habuerunt quemdam militem profugum, nomine Geraldum de Oratorio, qui causa rapiendi, si aliquid [Col. 1067B] fortuitu inveniret, terram illam cum complicibus invadere cupiebat. Cumque obvios haberet supradictos viros, gavisus est valde, utpote qui de rapina se et suos fovebat. Capiens autem illos, transtulit eos in terram aliam, ac retrusit in carcerem, ubi fame et inedia ac ferro afflicti fere per duos menses moram fecerunt. Cum autem cernerent se nimis cruciatibus affligi atque torqueri, ac de sua salute et liberatione fere jam desperantes, clamare coeperunt ad Dominum, ut per auxilium verae crucis, quae erat in Grandimonte, et per merita B. Stephani confessoris, primi patris ordinis Grandimontensis eos liberaret. Factum est autem, Deo miserante, cum sic perseverassent per totam noctem [Col. 1067C] illam ex intimo cordis affectu Deum deprecantes, adfuit illis divina miseratio, quae per virtutem supradictae crucis vivificae, et per merita B. Stephani, liberavit eos tali modo. Mane denique facto diei illius, quae erat ante vigiliam B. Joannis Baptistae, ex improviso ceciderunt manicae de manibus Iterii viri supradicti, sed de alterius manibus minime ceciderunt, usquedum, Deo ducente, venerunt ad domum nostram de Castaneariis, ubi a fratribus cum gaudio et alacritate pro honore et reverentia tanti miraculi suscepti, per tres dies quieverunt. Fratres autem loci illius nuntium nobis generale capitulum celebrantibus in Grandimonte hac de causa festinanter destinaverunt. Quo audito, ultra modum gavisi sumus, et ad nos ut venirent fratres [Col. 1067D] obviam illis transmittere curavimus. Venientes vero viri illi cum fratribus, a nobis et ab omni conventu honorifice suscepti sunt in Grandimonte. Manicas siquidem ferreas, quibus graviter astricti fuerant, accipientes de manibus eorum, cum hymnis et laudibus, et eosdem pariter ad sepulcrum B. Stephani confessoris gaudentes obtulimus, ubi qui adveniunt in testimonium tam praeclari miraculi, pendentes illas manicas assidue cernere possunt. Haec autem omnia peracta sunt anno quinto revelationis ejusdem B. Stephani confessoris.



XXXI. Item aliud miraculum.

Eadem autem tempestate accidit et aliud miraculum non minus mirandum ac celebrandum. Gens enim pestifera atque crudelissima, quae cum magistro [Col. 1068A] suo, Mercatore nomine, rapinae ac malitiae deservire consueverat, ingressa est causa rapiendi territorium Lemovicensis episcopatus. Factum est autem, cum devastarent fere universae terrae illius quae sita est juxta Grandimontem, et circumquaque diffusi per terram illam, quidam illorum venerunt ad quemdam vicum S. Salvatoris, ubi capientes in proditione quemdam clericum, nomine Gerardum, duxerunt captivum apud Ambasiacum vicum, quem nimiis cruciatibus affligentes, verbisque durissimis et increpationibus pariter comminantes, ac manicas ferreas ejus manibus applicantes, districte ligaverunt ad stipitem, praestolantes, ut mane facto cum diversis cruciatibus interimerent, eo quod unum de consortio suo apud vicum supradictum morte [Col. 1068B] crudelissima perdidissent. Clericus etenim ille vir bonus erat atque suavis, et magnam fiduciam habebat in Domino, ut qui tali ac tanta proditione ab ipsis maleficis captus fuerat, nullo modo credere poterat, quod Deus eum ab ipsis diutius torqueri vel teneri permitteret: unde semetipsum orationibus atque vigiliis per totam noctem illam alacriter offerens, toto corde coepit invocare nomen Domini et auxilium B. Mariae virginis. Deinde diversis exhortationibus atque deprecationibus coepit invocare B. Stephanum confessorem sanctissimum, atque talibus verbis eum obnixe efflagitare: »O beate Stephane! o confessor sanctissime! o Pater amantissime! mihi indigno, mihique misero servulo [Col. 1068C] tuo celeriter succurre modo; succurre, inquam, nam, ut cernis, captus sum juxta sepulcrum tuum, ubi multa miracula, ego indignus, oculis meis perspexi, quae divina largitate ac bonitate saepissime sunt perpetrata. Eia nunc, domine, fac cum servo tuo misericordiam, et libera me ab horum maleficorum crudelitate, ne gaudeant super me omnes qui affligunt me! Surge in adjutorium meum, et ostende potentiam quam te veraciter credo obtinere apud Dei benevolentiam. Si enim me liberare decreveris, et ad sepulcrum tuum me salvum deduxeris, invocabo nomen tuum assidue, et tua magnalia non cessabo manifestare.« Cumque haec, et horum similia per totam noctem illam anxius diceret, appropinquante jam diluculo, ecce subito obdormiunt [Col. 1068D] qui erant in habitaculo illo. Dum autem jacerent quasi mortui, ex improviso adfuit gratia Dei et auxilium B. Stephani. Liberatur etenim clericus, cui auxilium contulit Dominus, pro quo, ut credimus, rogaverat B. Stephanus, ut liberaretur a nexibus. Liberatur siquidem a stipite, nullo obstante ligamine. Sed adhuc dependent in manibus ejus manicae ferreae. Videns vero se liberum, Dei quaerit auxilium, ut per B. Stephanum suum ductorem praevium reducatur ad hospitium. Egreditur de domo cum fiducia, aperta reperit ostia, quem divina clementia ad nostra duxit limina. Laudes canuntur Domino, quas nostra psallit concio, pro liberato misero a pravorum ergastulo. Durae franguntur manicae, quas transtulit de carcere; suspenduntur [Col. 1069A] ad tumulum, propter tantum miraculum. Laudatur inde Dominus, et bonus pastor Stephanus, per quem divina gratia fecit tanta prodigia.



XXXII. Item miraculum aliud.

Quinto anno revelationis beati Stephani confessoris accidit quoddam miraculum apud Anginiacum vicum in territorio Lemovicensi, tali modo. Erat ibi presbyter quidam nomine Geraldus, genere et dignitate perspicuus, capellanus ecclesiae S. Martialis apostoli quae sita est in loco illo. Cui ex improviso, nescio quo casu, talis surditas accidit, quod si omnia cymbala pulsarentur vel tympana ad aures ejus moverentur, nihil penitus audire posset, ut isdem presbyter postmodum in Grandimonte coram nobis pluribus retulit. Qui cum cerneret se [Col. 1069B] auditum omnino amisisse, perrexit in ecclesiam Sancti Martialis, ubi est memoria beati Stephani confessoris, ad altare B. Mariae semper virginis, et ejusdem B. Stephani confessoris, cujus dentem, quem eidem presbytero dedimus, pro reliquiis accepit, indutus lineis, et, manibus ablutis, consignavit, et tetigit undique aures suas, habens fiduciam magnam in Domino et beato viro Stephano. Qui nocte subsequente, et Deo miserante, sanctoque Stephano, ut credimus, succurrente ac pro ipso orante, meruit recuperare auditum, ita siquidem, ut ipse postea nobis firmiter retulit, dupliciter quam prius audisset.



XXXIII. Item aliud miraculum.

[Col. 1069C] Per idem tempus accidit aliud miraculum in Cadurcensi territorio apud Saliniacum vicum. Erat ibi quidam familiaris fratrum de Lassiaisseras et de Podio Girberti, nomine Arnaldus, cujus filius, Bernardus nomine, gravi corripitur febre in Augusti mense. Videns vero pater adolescentis filium suum quem valde diligebat, nimio dolore perturbari, coepit anxius esse, et quid ageret ignorabat. Attamen misit ad quemdam amicum suum, Bernardum Constantini nomine, qui apud Sarlatensem vicum tunc temporis morabatur, indicans ei infirmitatem filii sui. Nam isdem Bernardus suum nomen puero imposuerat, cum de sacro fonte baptismatis ipsum infantem elevasset. Unde anxius efficitur, et usque ad stratum pueri febricitantis concitus acceleravit; [Col. 1069D] cumque venisset, invenit adolescentem jam penitus destitutum, nec videntem, nec audientem, sed quasi mortuum, in cilicio et cinere, ut moris est Christianis vitam finire, projectum. Pater vero adolescentis, et qui cum eo erant, flebant et lamentabantur super destitutione juvenis. Bernardus autem Constantini coepit consolari patrem pueri et caeteros qui in illa domo erant, talibus verbis: »Fratres dilectissimi, videte ne fleveritis, neque dolore aliquo perturbemini, sed omnes invicem deprecemur Deum omnipotentem, quatenus pro amore beati Stephani confessoris Grandimontis, puerum istum pristinae restituat sanitati.« Et placuit omnibus sermo iste, et voverunt eum omnes S. Stephano confessori sanctissimo, candelam facientes, [Col. 1070A] ac super eum ponentes, atque dicentes: »Sancte Stephane, confessor Dei egregie, succurre nobis hodie, ut reviviscat puer iste: nam si eum per te recuperabimus, ipsum cum candela hac ad tumulum tuum in Grandimonte alacres perducemus.« Interim dum haec agerentur, videbat visionem quamdam adolescens in hunc modum: apparebat siquidem ei quidam senex capite candido, ac barba prolixa, indutus nostro habitu, et dicebat ei: »Veni mecum in Grandimonte, ibique sanaberis ad tumulum B. Stephani confessoris, Domino propitiante.« Sequebatur eum adolescens, ut sibi videbatur, viam carpens, sed vir ille discedebat ab eo in itinere: unde puer qui quasi mortuus jacebat, magna voce cunctis qui aderant audientibus et mirantibus [Col. 1070B] clamabat: »Heu! heu! ubi est vir ille qui me ducebat? Nescio quo ivit.« Et sic videntibus et gaudentibus cunctis qui aderant, Deo miserante, et beato Stephano pro ipso orante, redditur vitae. Igitur qui adstabant interrogare eum coeperunt, qua causa sic clamaverit. Quibus ipse ait: »Ignoro utrum clamaverim, an non: sed mihi videbatur ut a quodam sanctissimo homine ducerer in Grandimonte, qui aliquando recedebat a me, cum essemus in itinere. Et hac de causa forte requirebam ubi pergeret ille.« Audientes siquidem haec omnes qui ad exsequias defunctionis ejus confluxerant, admiratione multimoda stupefacti laudare coeperunt nomen Domini, et beatum Stephanum magnis vocibus [Col. 1070C] et laudibus extollere. Deinde praefatus Bernardus Constantini, patrinus ipsius pueri, duxit eum secum in Grandimonte, ut voverat, ad sepulcrum beati Stephani, quorum fideli narratione, audientibus quamplurimis, divina gratia largiente, haec omnia didicimus.



XXXIV. Aliud miraculum.

Eodem autem anno quo haec facta sunt, id est circa festivitatem S. Lucae evangelistae, accidit quoddam miraculum atque stupendum apud castellum quod dicitur Mons-Mauriliensis. Ignis ingens atque copiosus ex improviso coepit vastare domos supradicti castelli, in quo permanebat homo quidam, nomine Petrus Soutarius, familiaris cujusdam domus nostrae religionis, quae Entrefis dicitur. [Col. 1070D] Habebat siquidem homo iste domum magnam inter caeteras quae ab igne comburebantur, plenam utensilibus et bonis quamplurimis adornatam atque onustam, contra quam ignis vehemens quasi minando ut eam omnino incenderet atque popularet, veniebat. Videns vero familiaris supradictus ignem vehementem, cum summa festinatione de domo egreditur intrepidus, nihil secum de bonis omnibus educens vel rapiens, coepit clamare magnis vocibus et dicere: »Sancte Stephane, confessor egregie, atque institutor ordinis Grandimontensis venerande, tu scis quia toto tempore vitae meae, in quantum valui, Deo inspirante, dilexi te, et filiis atque discipulis diu est quod fideliter deservivi.« Tunc qui adstabant omnes amici ejus, et qui venerant ut [Col. 1071A] cum adjuvarent, coeperunt eum vehementer increpare atque redarguere, et ei cum magna indignatione dicere: »Quid agis, miser homo ac miserabilis? Nonne comburentem atque devastantem omnia ignem copiosum ad tui perniciem venire cernis? Permitte, obsecramus, ut alii ad exspoliandam domum ingrediamur, alii super tectum ascendamus, ut vel sic domum tuam et omnia bona tua ab igne, Deo volente, eripiamus.« Quibus ille ait, ut erat magnae fidei et probitatis vir, quasi subsannando et increpando respondit: »Videte, charissimi, videte ne feceritis, confido in Deo, quia domus mea, Deo auxiliante, et beato Stephano succurrente, nequaquam ab isto incendio modo comburi vel devastari poterit. Recedite, recedite, aliis succurrite, [Col. 1071B] mihi vero minime. Est alius quem vos nescitis vel videre potestis, qui me juvabit et domum meam ab isto incendio liberabit.« Et iterum atque iterum clamabat cum magna voce: »Sancte Dei Stephane, mihi indigno famulo tuo auxiliare, et domum meam quae tua est ab isto igne defende.« Ad hanc vocem subito ignis ille dissolvitur, fugit, et concutitur, domus illaesa ab ipso relinquitur; Deus vero benedicitur, et sanctus Dei Stephanus magnis laudibus extollitur. Nec mirum, quia ignis ille omnes domos devastaverat circumquaque, nec domum illam unquam tangere potuerat, quia virtus divina illam per beatum Stephanum observaverat. Postea vero vir ille cum filio suo in Grandimonte venit, et Deo ac beato Stephano pro [Col. 1071C] beneficio hujus miraculi laudes et gratias retulit, et nobis veraciter ac fideliter haec omnia reseravit.



XXXV. Item aliud miraculum.

Accidit eodem tempore, circa festivitatem B. Lucae evangelistae, apud vicum S. Juniani in territorio Lemovicensi, miraculum gloriosum tali modo: Iterius de Monte-Valerii, de quo mentionem superius fecimus, quem Dominus Deus omnipotens ipso anno, per virtutem vivificae crucis et ob amorem beati Stephani confessoris, de ergastulo carceris liberaverat, ex improviso lethargico morbo invaditur, et fere usque ad mortem deducitur. Flebant igitur sui, et omnes nati ejus, eo quod viderent omnes tali ac tanta eum invaletudine laborare. [Col. 1071D] Jam enim desperabant de vita ipsius et incolumitate sui corporis. Et quid plura? dirigunt ad [Col. 1072A] nos nuntios, quatenus orationibus nostris apud Deum et B. Stephanum ei auxilium conferremus. Audientes siquidem invaletudinem sui corporis, graviter affligimur. Erat enim amicus noster atque consanguineus, genere quoque atque nobilitate perspicuus. Unde fratres in unum convocantes, et rem ipsam eisdem significantes, injunximus ut pro eo orarent, et auxilium a Domino postularent, quatenus, intercedente beato Stephano confessore sanctissimo, Deus et Dominus noster ei auxilium de supernis conferre dignaretur. Postmodum vero veloci cursu nuntium nostrum cum ferculis aegrotanti necessariis mittere curavimus. Cumque domum aegroti festinus intraret, invenit eum jam positum in cinere et cilicio, ut moris est Christianis [Col. 1072B] mori, amicos ejus ejulantes ac flentes, et exsequias praeparantes, clericosque psalmos psallentes et canentes. Jacebat siquidem quasi mortuus, nihil penitus videns, neque audiens. Erat enim vigilia Omnium Sanctorum. Convocans eum cum magno clamore nuntius praedictus, et cum magno ejulatu, coepit ei dicere: »Domine Iteri, ecce adsum nuntius domini prioris Grandimontis, obsecro vos pro amore ipsius, et pro dilectione quam erga eum habetis, quatenus in corde vestro, si tamen ore non potestis, orationem fundatis ad Dominum, quatenus pro amore et honore beati Stephani confessoris vos ex hac invaletudine relaxare dignetur.« Et quid dicam? ad vocem et admonitionem hujus nuntii infirmus ille coepit eum in corde invocare, [Col. 1072C] et, prout poterat, beato Stephano supplicabat. Tunc omnes qui astabant similiter pro eodem orationem ad Dominum fundere non cessabant, et B. Stephanum oratione assidua deprecabantur, ut pro ipso festinanter oraret. Facta autem oratione diutius ab omnibus, infirmus repente sanatur, vultus ejus in melius commutatur, laetus efficitur. Ita siquidem ut vestigium invaletudinis in ipsius corpore penitus non remaneret. Et qui prius flebant amici ejus, modo laetantur, eique congratulantur, et facta est laetitia magna et exsultatio in illa domo die illo et deinceps. Postea vero venit sanus effectus et alacer in Grandimonte tumulum beati Stephani visitare, et ei gratias referre pro duplicato beneficio sanitatis, [Col. 1072D] et liberatione carceris facta in spatio parvi temporis.




[Col. 1071]
S. STEPHANI DICTA ET FACTA, Stephani de Liciaco, uti conjicimus, jussu conscripta, et a Gerardo Iterii in Vita ejusdem a se composita inserta.



I. Hic breviter comprehenduntur atque concluduntur virtutes conversationis atque sanctitatis beati Stephani confessoris.
[Col. 1071D]

Sanctus igitur Stephanus, venerandi ordinis [Col. 1072D] Grandimontensis institutor primus, dilectus Deo et hominibus, atque eremita perspicuus, humilitatis, virginitatis, veritatis, obedientiae, abstinentiae, patientiae, fidei, spei, charitatis, prudentiae, [Col. 1073A] justitiae, fortitudinis, temperantiae, caeterarumque virtutum, ut superius praediximus, ornatu decoratus exstitit. Parvus fuit, ut ita dicam, et magnus; humilis et altus, pauper et dives, spiritualia carnalibus, aeterna temporalibus praeposuit, et seipsum integre Deo sacrificavit, et propter illum solum omnia reliquit. Speciosus corpore, sed speciosior corde; gratiosus sermone, sed gratior opere; nobilis genere, sed nobilior sanctitate, forma religionis, norma perfectionis et via fuit salutis. Vigiliis, orationibus, suspiriis, gemitibus, lacrymis, genuflexionibus, jejuniis, eleemosynis vacans studiose, vita spiritali et doctrina salubri florebat et redolebat. Pennis sanctae contemplationis frequenter sursum volabat, ardenti desiderio in [Col. 1073B] coelis habitabat, totum cor in Domino figere satagebat. Divinitus illuminatus alios illuminabat, coelitus inflammatus alios inflammabat, medullitus impinguatus alios impinguabat, funditus inebriatus alios inebriabat. Lorica ferrea die ac nocte indutus, armisque divinis undique munitus regnum perenne tam sibi quam pluribus aliis viriliter acquisivit, et annis fere quinquaginta in proposito sanctitatis sanctissime perseverans, miles gloriosus ad regem gloriosum fine glorioso VI Idus Februarii migravit, Stephanusque merito vocatus, quanta sit gloria et honore coronatus, non solum propriae personae miranda perfectio, verum etiam multiplex argumentum filiae suae, Grandimontensis [Col. 1073C] videlicet religionis, testatur et declarat.



II. De charitate ejusdem, mansuetudine, longanimitate, caeterisque virtutibus.

Sectabatur itaque vir iste sanctus, omni bonitate plenus, jugiter charitatem, mansuetudinem et longanimitatem. Diligebat Deum ex toto corde, et ex tota anima, atque ex tota virtute. Erat quoque tranquillus moribus, et serenus aspectu. Gerebat vultum placidum, moderatam speciem, ornatum aspectum, quietum sensum, animum laetum, humilem sapientiam. Semper opera bona factis amplius quam verbis ostendebat; corpus fame castigans, jejunium potius quam epulas amans, dolentem consolans, spem suam Deo committens, orationi [Col. 1073D] frequenter incumbens, nihilque amori Dei praeponens, quod credebat docebat, quod docebat imitabatur. Semper enim ante oculos ejus dies ultimus versabatur, semperque mens ejus praecepta coelestia meditabatur. Orabat autem frequenter, quia didicerat quod oportet sine cessatione Dominum rogare. Satagebat magnopere ne secundus cuiquam in operibus bonis inveniretur. Erat etiam erga Dei famulos valde humanus atque benignus. Charitatem vero super omnia et ipse diligebat, et omnibus servare mandabat. Existebat utique in cunctis casibus firmus, omniaque adversa patienter ferebat. Pericula aliena in se pertimescebat, aliorumque casus suos esse judicabat. Finem quoque vitae suae semper considerabat, metuens ne [Col. 1074A] se tanquam fur hora illa inermem comprehenderet. Cum opere etiam lectioni vacabat, sciens quod lectione sensus augetur et intellectus tribuitur, et quod lectio docet quid caveatur. Erat vero erga omnes humilis, nimiumque in humilitate fundatus, nulli se praeponens, nullo se superiorem deputans, sciens et illud, quia si quis perfecta contentus erit humilitate, habebit ex illa gloriam; et quanto quis humilior fuerit, tanto eum altitudo gloriae sequetur. Habebat enim temperamentum in prosperis, patientiam in adversis, mentemque nec gaudio nec moerore a Christi unquam amore revocabat. Irascentem quoque patientiam deliniebat, et blandimento iracundiam furentis temperabat, ac sic alienam miseriam tanquam [Col. 1074B] suam lugebat. Eratque ei in gressu simplicitas, in motu puritas, in gestu gravitas, in incessu honestas, in jejunio hilaritas. Animus enim ejus in modestissimo corporis habitu apparebat. Erat etiam parcus in sermone, blandus in eloquio, tristem, imoque dolentem dulci consolabatur affatu. Hoc proferebat ex labiis quod mentem aedificaret audientis, fiebatque ejus sermo auditioni populi utilis. Nihil enim ex omnibus quae egisset bonis, meritis suis tribuebat, nihilque in viribus suis unquam praesumebat, sed omne opus suum ad Deum semper conferens, in cunctis actibus ejus auxilium implorabat. Bonum quod didicerat docebat, verba tamen operibus praecedebat, sciens [Col. 1074C] quoniam non est laude dignum quod docet quis, nisi dictis facta conjunxerit, sed potius si quod docet et facit, tunc gloriosus habebitur. Unde et Apostolus dicit: Ne cum aliis praedicaverim, ipse reprobus efficiar (I Cor. IX). Hostem praeterea invisibilem orationibus et precibus repellere jugiter contendebat, pugnans ore, non gladio; orationibus, non telo, precibus, non ferro. Cunctis autem diebus, cunctis horis Dei flagitabat praesidium, ut dignus post mundi lucem posset pervenire ad bravium. Res temporales tribuebat egenis, ut per easdem mercaretur paradisi delicias. Devitabat quidem superbiam, amplectebatur humilitatem, Dei semper auxilium rogans, finem jugiter felicem postulans. Quis enim illo tempore humilitatem ejus [Col. 1074D] cernens, non protinus compungeretur? aut quis amator pecuniae ejus humanitatem ac parcimoniam, devotionem quoque et studium aspiciens, non confestim admirando obstupesceret? Nam quidquid bonorum in principio arripuit, usque ad finem vitae nullis negotiis passus est implicari; sed integrum et sanctum propositum servans, in nullo coeptam regulam commutavit. Sub habitu enim alterius semper alteri militavit, et quidquid habere potuit in mundo, Christo tradidit ex toto. Pollebat magis ac magis in vigiliis, in jejuniis atque in charitate. Erat enim in eleemosynis largus, in vigiliis sedulus, in oratione devotus, in charitate perfectus, in humilitate profusus, in doctrina praecipuus, in sermone paratus, in locutione [Col. 1075A] cautus, in conversatione sanctissimus, in nulla mundi compede catenatus, in obsequiis servorum Dei succinctus, in redemptione captivorum sollicitus, in egenorum largitione diffusus, in duris passionibus fortis, in bonis operibus hilaris, in tentatione fortissimus, in hospitalitate latissimus. Inter opprobria securus, inter odia beneficus, in prosperis etiam et in adversis coelo semper intentus. Non enim poterat in eo invenire humani generis inimicus nec quod fraude deciperet, nec quod simulatione fuscaret. Sinceritatem quidem mentis vultus serenitate monstrabat, et pietatem clementissimi cordis ostendebat in lenitate sermonis. Nihil quippe ejus animo clementius, nihil illius severitate jucundius, jucunditate nihil severius, [Col. 1075B] nihil risu gravius, nihil prorsus tristitia suavius. Si pauperem vidisset, sustentabat; si divitem, ad benefaciendum cohortabatur, Deum testem invocans pro ejus nomine cuncta haec se facere. Totus etenim visceribus charitatis affluebat vir iste sanctissimus; crucem Dominicam mente et corpore bajulans, unum sollicitus erat omnino, peccatores ad viam veritatis reducere. Quoties enim aliquem inveniret verbum Dei audire volentem, non causa cibi, vel causa somni, non frigus aut aestus retardabat ab hoc opere Christi. Diversis itaque diversa monita salutis dare providebat, verbis suis, ut attentius audirentur, convenientia inducens aenigmata, quasi mel in cera reclusum praetendens, ita [Col. 1075C] dicendo quibusdam:



III. De consiliis quibusdam datis [(23) 1Kb] .

»Plures sunt quibus hoc convenit, ut bona quae faciunt operentur, praecipue cum perditionis credulitate. Quisquis enim detinetur in aliquo crimine, tamen idcirco cessare non debet a bonis operibus, imo festinantius studeat bona peragere quantumcunque poterit. Hoc autem credat sine dubio, et cogitet incessanter in corde suo dicens: »Domine Deus, haec bona facio; sed tamen non dubito me damnari sine fine, si moriar in crimine. Tali vero intentione solummodo bonum istud operor, ut merear resurgere ab iniquitate mea.« Et haec est, inquam, utilis credulitas perditionis. Nam si peccator assidue talia meditabitur, quantocius per hunc [Col. 1075D] cogitatum a pravitate liberabitur, et bona quae fecit dum in crimine permansit, reservata fideliter erunt sibi a Domino, quae non habuisset, si tunc agere dimisisset.«



IV. Quale consilium militibus ad rapinas currere volentibus dabat [(24) 1Kb] .

Militibus quoque consilium super rapina petentibus ista dicebat: »Frater mi, si volueris, cum ad rapinam incedis, Christum potes lucrifacere. Sed hoc in primordio versetur in corde tuo, ut sic voveas Domino: Deus meus, vadam illuc, non ut alicui noceam, imo tuum militem solummodo in hac via me deputo, quaerens salutem omnibus privatis [Col. 1076A] et extraneis. Interea cum domini tui terreni necessitate coactus tantum illuc ieris, curre prior quasi raptor, et quoscunque videris, fac ut ipsi fugiant; vel si capiendi sunt ab aliis, prius illos apprehende, ut postmodum liberos dimittere valeas. Et ecce Christi monachus sub clypeo es absconditus, dum observaveris istud.«



V. Item de aliquis de rapina eleemosynas faciat.

»De rapina vero cave ne facias eleemosynas, quia majus est peccatum cum pauperibus offertur, nisi tantum conquerentibus, quam cum auferretur ipsis possidentibus. Credebas etenim veraciter te in rapiendo peccasse, sed de hoc quod obtulisti putas esse absolutus. Deus autem sic acceptat tale sacrificium, quemadmodum interfecto unico filio tuo [Col. 1076B] acceptares sanguinem, si cum aureo scypho tibi propinaretur.«



VI. Qualiter clericos et sapientes viros ut bene agerent instruebat.

Praeterea clericos et sapientes viros juxta scientiam illorum et conversationem aliter admonebat, non semetipsum per doctrinam exaltans, sed semper in humilitate deprimens. Unde cuidam sapienti, consilium sub tentatione petenti, tale fertur dedisse responsum: »Nunquid in corde tuo, domine mi, cogitasti quod rectum esse judicares, et, dum cogitas, placeret?---Utique,« respondit ille. »Rursus in animo tuo quidquam meditatus es quod injustum sine dubio tibi prorsus apparet?« Iterum ait: »Etiam.« Tandem inquit homo Dei: »Habes [Col. 1076C] igitur in te ipso quod quaeris ab alio, ut compleas opere quod rectum mente discernis.« Tunc sapiens ille congruenter subdidit: »Nequaquam hic solus habitas, plures sunt socii tui, Dominus et angeli.«



VII. Qualiter viros religiosos ad justitiam informabat.

Religiosorum quoque mores ad justitiam informabat, dicens eis competenter: »Cavete, fratres, ne mundum ametis. Si saeculum sequamini, nequaquam assequemini. Si fugiatis ab eo, veniet post vos, compellente Deo.« Insuper dicebat discipulis suis: »Quamvis sufficienter religiosos viros procurare nequeamus, trahendi sunt tamen ad hospitium: quoniam ipsa paupertas est utilis, et honesta sufficientia nostra. Alioquin si dirigimus eos alibi [Col. 1076D] ad hospitium divitis, subvenientibus erit lucrum quod a nobis removimus. Ea vero nocte qua nobiscum conversantur, in laudem Dei a saeculo custodiuntur.«



VIII. Qua ratione meretricibus et histrionibus bona temporalia largiebatur.

Denique meretricibus atque histrionibus sua libenter etiam corporalia cum spiritualibus impendebat, dicens super hoc negotio: »Peccator veniens ad nos, si verba crudelitatis audierit, Deum crudelem existimans, iniquitati suae gravius adhaerebit. Facilius autem obediet annuntianti animae suae salutem, si prius accipiat corpori necessaria. [Col. 1077A] Multi enim peccant ut inopiam suam expellant, quamvis pauperiores, non ditiores, per scelera fiant. Unde si spiritualia ministranda sunt illis, ut ab errore liberentur, multo magis temporalia danda sunt ipsis, ut Christo famulentur, qui misericorditer, non ignoranter, exspectat eos ut convertantur.« At per hoc factum sapientes agnoscere possunt quantum B. Stephanus Paulum secutus apostolum, supererogabat ad sananda vulnera illius qui inciderat in latrones (Luc. X), sed admirabili charitate peccatores retrahebat ab iniquitate, dicens eis benignissime, cum videret poenitentes aliquantulum trepidantes: »Frater mi, ne terrearis, Deum vincere non potes, ut plus valeas peccare, quam ipse dimittere. Parva sunt peccata tua, cum convertaris ad [Col. 1077B] Deum. Si meis adaequarentur, amplius aggravareris. Certe Petrus apostolus nondum fraudes diabolicas perfecte cognoverat, cum Christum interrogaret, utrum fratri peccanti septies dimitteret: sed Jesus multiplicavit veniam, non attendens discipuli ignorantiam (Matth. XVIII).« Talia poenitentibus dicebat; obstinatis autem et defendentibus se rigidus erat, non discedens tamen a modestia.



IX. Qua ratione confraternitates saecularium hominum vitabat.

Interea gratia familiaritatis rogabatur a quibusdam, ut pro redemptione animarum et utilitate pauperum permitteret ibi fieri conjunctionem hominum quae vulgo solet appellari convivium fratrum: quod cum attentius investigaverat, tanquam ipse penitus [Col. 1077C] ignoraret, solerter requirens quoties in anno, referentibus et quasi docentibus cavens a cupiditate, nolens perdere quietem viriliter respondebat: »Vos annuum consortium instituere monetis, nos autem continuum illud observare nitimur. Quid enim aliud agimus quotidie nisi opera publica? Bona nostra, si qua sunt, communia sunt omnibus. Scitote quoniam fratrum orationibus alias prolixiores superaddere nequimus. Quid igitur amplius vobis promittamus, ut vestra magis accipiamus, quandoquidem alia non daremus?« Postmodum discipulis suis populi petitionem secreto declarabat dicens: »Sic et sic admonent nos, ignorantes equidem, sub specie bonitatis fieri Simoniacos; sed absit a nobis [Col. 1077D] divinum vendere officium! Opus est enim mercenarii tunc orare cum aliquid datur, et a precibus cessare cum nihil datur.«



X. De distributione eleemosynarum.

De pauperibus autem exterioribus quanta cura semper huic viro fuerit explicare non possumus. Destinaverat enim in corde suo jactans cogitatum suum in Domino, singulorum eleemosynas, prout ab aliis accipiebat, distinctis fideliter reponere loculis, dicens tribuentibus: »Ut quid nos, frater, oneras?« Deinceps a nobilibus clericis accepta munera pauperibus ejusdem ordinis reddere sollicitus erat, discrete sciens quid orphanis, aut viduis, aut aliis universis deberet tribuere, ne maledictus esset opera Dei faciendo negligenter.



XI. De differentia eleemosynarum.
[Col. 1078A]

Sed quae de ipsa parochia suscipiebat, pauperibus ejusdem parochiae ubi habitabat, non extraneis impendebat, hanc proponens rationem: »Nos in locum istorum pauperum venimus aliunde, eleemosynas debitas illis suscipientes, quas, si possumus, oportet eisdem reddere.«



XII. Qualiter se habebat erga pauperes.

Quandoque vero die advesperascente, cum multitudo nobilium virorum qui venerant eum audire discesserat, egenorum turba cum eo remanebat. Tunc piissime paralyticos tanquam fratres osculabatur, respondens discipulis suis admonentibus eum, ut ad ipsos fatigatus non ingrederetur: »Modo cum Christus advenit, me recedere dicitis, qui hodie [Col. 1078B] moratus sum cum saeculi hujus potentibus. Absit hoc a me dedecus, ut Christo non accurram! Veritas enim quae fallere vel falli non potest, nunquam pauperes suos in vanum direxisset huc, nisi sciret aliquid apud nos esse quod eis conferri posset. Ubi vero tot nuntios inveniremus modo quos mitteremus ad ipsos, ut deberemus facere, nisi Christus adduxisset, qui solus eligere novit?« Nemo etenim ab eo pauperum vacuus reversus est aliquando, illud jugiter mente replicans, quod Dominus in Evangelio dicit: Beati misericordes, quoniam ipsi misericordiam consequentur (Matth. V): necnon et illud: Sicut aqua exstinguit ignem, ita eleemosyna exstinguit peccatum (Eccli. XXXIII). Et illud: Verumtamen date eleemosynam, et ecce omnia [Col. 1078C] munda sunt vobis (Luc. XI). Nam sicut de beato Job dicitur, janua ejus omni venienti patebat; sic et ipse cum Job posset voce libera proclamare: Ostium meum viatori patuit (Job XXXI). Erat pes claudorum et oculus caecorum, orphanorum pater, ac viduarum consolator, quique non carcere clausis, non aegritudine fatigatis, unquam suum, in quantum facultas suppeditavit, negavit auxilium; sed omnibus misericorditer consulens miseris praebuit adminiculum. Quem enim caecum non suum vocavit haeredem? Aut quem debilem non sustentavit manus. Fores quippe ejus a miseris erant obsessae, et in his Christum conspiciens, eos amplecti gestiebat, atque his indumenta tribuens, Christi sub inopis veste se [Col. 1078D] tegere membra credebat. Hoc certe se reputabat perdere quidquid eleemosyna non assumeret. Id se tutissime congaudebat recondere, quod egentium sibimet dura necessitas auferret. Valde quippe devotus in eorum usibus substantiae exaggerabat pondus, ut quo pauperior saeculo esset, locupletior Deo fieret. Considerabat quidem quia quotidie deesse non potest quod peccetur, ideo nec quotidianae eleemosynae deessent quibus piamina tergerentur. Et ob hoc cum Domino suo pecuniam dividens substantiam gaudebat sociare cum Christo, faciens eum sibi possessionum terrestrium participem, ut et Christus faceret illum sibi regnorum coelestium cohaeredem. Illi scilicet assignabat facultates, ut ipse esset custos perpetuus, sciens quod patrimonium [Col. 1079A] Deo creditum nec res publica eripit, nec fiscus invadit, nec calumnia aliqua forensis evertit. Sciens etiam scriptum esse quod ea bene haereditas reconditur quae Deo custode servatur. Hujus namque apud suos monita nihil fuerunt aliud quam magisteria divina, fundamenta scilicet corroborandae fidei, nutrimenta fovendae animae, gubernacula dirigendi itineris, praesidia obtinendae salutis. Dignum ergo est ut eum religiosi imitentur et diligant, plebs colat, noxii timeant, quem ita divina virtus illustravit, ut sub laicali etiam habitu habuerit a Deo collata dona doctrinamque mellifluam, et Spiritu sancto conditam, desiderio Christi salitam, de aeterna beatitudine sollicitam. Quique sic religiosus exstitit ac timens Deum, ut saeculi oblitus [Col. 1079B] dignitates, omne consortium cum egenis et religiosis haberet.



XIII. Item de eodem.

Sed inter caetera semper foenerabat pauperibus pauper sine foenore, et viduis ac pupillis consolator existebat, viduae nimirum Sareptensis imitator (III Reg. XVII). Ipse plerumque esuriens sui juris substantiam Christi visceribus erogabat. Si infirmum vidisset, clementer consolabatur. Si in Dei quempiam amore ferventem, cohortabatur ad studium. Si quispiam ad cum aeger devenisset, ita ejus fovebatur ministerio, ut nec delicias urbium, nec matris desideraret affectum. Tantum itaque ad obsequia debilium se ex devotione diffuderat, ut multi [Col. 1079C] pauperum sani languentibus inviderent, atque ita ob Christi amorem eorum assidue curam gerebat, ut omnes pauperes eum quasi patrem se habere proprium laetarentur. Sciebat enim quod in Lazaro aliquando dives purpuratus non fecerit, qualique superba mens retributione damnata sit (Luc. XVI). Idcirco magis ac magis erga omnes se misericordem ostendens, clementer miseris jugiter succurrebat. Quo enim dolente non doluit, vel quo pereunte non gemuit? Quem nudum vel verecundum non ejus vestimenta texerunt? Vel quas pro spe aeternitatis non pertulit angustias? Famem scilicet et sitim. In tali itaque proposito perseverans, praebuit se in futurum vas electionis et utile Deo ad omne opus bonum paratum. Rutilabat quidem specie, [Col. 1079D] robustus erat virtute. Sic se praebebat quasi quotidie moriturum, idcirco repugnantem carnem inedia subjugabat, et ultricis gehennae saeva tormenta praeveniens, ipse sibi persecutor existebat et tortor. Nam si contulisset sors temporis, cupiebat martyr fieri pro nomine Conditoris. Sed quanquam cum pugno persecutor eum non transfixerit, quotidianum sibi libens ipse martyrium indixit. Fuitque ei fames pro ungula, sitis pro flamma, mundi calamitas pro bestiis, abstinentia pro craticula: qui sub imagine martyrii veluti catena rigentis ferri, sic dura lege constrictus semetipsum sibi abnegavit, ut Christum sibi lucrifacere posset, illum desiderans, illum ingenti aviditate sitiens, qui pro amore hominis homo factus est, et ut nos ad coelum traheret, [Col. 1080A] de sinu Patris in terram descendit, eique omnem sui laborem, omnemque dilectionem infundens, bonam terram sui cordis jugi cultu indesinentibus exercitiis excolebat. Et veluti quis esuriens ac sitiens, sic ille aviditatem quamdam sustinens, illud crebrius Psalmistae dictum voce flebili conquerebatur: Quis dabit mihi pennas sicut columbae, et volabo et requiescam? (Psal. LIV.) Et illud: Quando veniam et apparebo ante faciem Dei? (Psal. XLI.) Et illud Salomonis: Post te in odorem unguentorum tuorum curremus (Cant. I). Porro sectabatur in omnibus mansuetudinem et fidem, necnon et charitatem perfectam, quae spiritualis aedificationis est vinculum. Studebat se vas sanctificatum exhibere, ut habitatorem Deum in mentis suae hospitio [Col. 1080B] posset recipere. Salutaribus quoque actibus jugiter erat occupatus, ut quotiescunque tentator accederet, quoties hostis callidus aditum quaereret, clausum semper adversum se pectoris ostium inveniret. Orabat frequenter, secundum Apostolum, pro omnibus hominibus, pro regibus, et his qui in sublimitate sunt, ut quietam et tranquillam vitam agerent in omni pietate et charitate (I Tim. II), sciens, secundum eumdem Apostolum, hoc bonum esse et acceptum esse coram Salvatore nostro Deo, qui omnes homines vult salvos fieri et ad agnitionem veritatis venire (ibid.).



XIV. De extollentia viri justi.

Quid plura loquendo immorer? In omni conversatione [Col. 1080C] sua quasi Lucifer inter astra refulgens, instar magnae lampadis micabat. Semper enim perfectos aemulabatur ad bonum. Semperque aliorum virtutes sibi proponebat ad exemplum. Tardus erat ad loquendum, secundum apostolum, et velox ad audiendum (Jac. I), eratque sermone subtilis, humilitate sublimis, eleemosynis dives, charitate longanimis, vigil in jejunio, promptus eloquio, flagrans studio sanctarum Scripturarum, nempe ut utile vas in Christi domo. Ad miserorum eloquium non piger, ad orationem paratus, ad eleemosynam profusus, ad tribuendum largissimus, mansuetudinem colens, paupertate valde gaudens, bonitatem tenens, puritatem cordis semper amplectens, omnia omnibus praedicans, cui non fuit aliud vivere nisi [Col. 1080D] Christum cum dilectione timere, et cum timore diligere. O vere felicem saeculi inimicum, cui mundus tantopere fuit crucifixus et ipse mundo. Qui ita sapientia exstitit pervigil, lenitate placabilis, ut et serpentis astutiam cum discretione gereret, et columbae simplicis animum non amitteret. Cujus quidem in mente virtutum omnium decorem collocavit valde sobrium sapientia domicilium, vere dignissimum in quo Dominus habitaret templum, jejuniis mundum, orationibus ornatum, puritate refertum, vigiliis exercitatum. Quis enim esset ita obstinatus qui ejus modestiam intuens, non confestim admirando obstupesceret? aut quis arrogans sobriam ejus vitam considerans, non illico ad aequitatem semetipsum converteret? Crescebat nimirum [Col. 1081A] in eo quotidie opinio famulatrix virtutum. Seminabat in plebem veritatis verba fructu fidei redundantia, sufficienti sale condita, et velut aromaticis unguentis infusa. Tanquam speculator etenim a Domino constitutus praedicabat verbum cum omni auctoritate. Instabat, secundum Apostolum, opportune, importune arguens, obsecrans, increpans in omni patientia et doctrina (II Tim. IV), suavem semper habens de his quae Dei sunt vel allocutionem plebis, vel collationem fraternae familiaritatis.



XV. Item de eodem.

Sane si quem vidisset peccatis noxiis vulneratum et sagittis diaboli confixum, mox adhibebat dignas curationes sermonum et verbi Dei salubre medicamentum, [Col. 1081B] ostendens contra vulnera incentoris salubre malagma confessionis. Indisciplinationes quoque et transgressiones suorum a regula honesta et recta arguebat clementer, et tolerabat patienter. Eratque in eo mira in cunctis operibus discretio, et immutabilis erga omnes dilectio. Erat ergo Stephanus opere castus, fide Catholicus, charitate diffusus, interpretationibus cautus, in fide firmissimus, in operibus bonis promptus, in sermone verissimus, in judicio justus, in consilio providus, in bonitate conspicuus, in charitate praeclarus, Deo sedule serviens, errantes corrigens, correctos fovens, obstinatos spernens, humiles semper diligens. Exuberabat quoque in eo constantia fidei, puritas dilectionis, [Col. 1081C] sinceritas pacis, amor charitatis, atque ad aeternam vitam doctrinae suae filios justi studio incitans, quos erudiebat hortatu, praeveniebat exemplo, quae docebat agens, et quae agebat docens, nec aliud ore promens, aliud corde volvens; sed quod ore docebat, opere corroborabat, et quale habebat verbum, talem et vitam; qualem etiam vitam, tale quoque verbum. Summa quoque bonitate subditos regebat, summa severitate semetipsum domabat. Non satis erat terribilis in subjectis, nimium valde austerus in piaculis, in se servabat censuram, in alios praeferebat justitiam. Rigore utebatur in discussione justitiae, misericordia in definitione sententiae. Districtionis vero censuram semper temperabat misericordia, sciens scriptum, quia in eo [Col. 1081D] quod judicat quis judicandus est (Matth. VII); et quod potentes potenter tormenta patientur (Sap. VI), et quod judicium erit durissimum his qui praesunt (ibid.). Haec ergo sedula mente pertractans in omni actione discretionem tenuit, nec in illo penitus intemperate se gessit, sed omnia diligenter distinguens, et in disciplina et in modestia modum semper ac temperamentum servavit, diligens in primis Dominum ex toto corde, ex tota anima, atque ex tota virtute; deinde proximum sicut seipsum (Matth. XXII). In lege Domini sine lassitudine persistens, mores bonos nulla noxia conversatione inquinabat, vitam temporalem pro exsilio ducens, vitam aeternam omni concupiscentia spirituali desiderabat. Actus vitae suae omni hora custodiens, oculum [Col. 1082A] mentis suae ad Deum semper defixum habebat, ab omnibus quae lex vetat solerti cura abstinens, a cogitatione quoque noxia animam revocabat, sciens hominem et de cogitationibus judicandum. Nihil praeterea de se praesumens, bona a se facta divino muneri ascribebat, odientes etiam ad pacem invitans, discordes ad concordiam revocabat. Consilium et opus suum ad Deum semper convertens, in omni conatu suo Christi auxilium flagitabat. Pedes ejus semper directi ad evangelizandum pacem, ad evangelizandum bona, sub specie honesta animo benigno incedebat. Ac sicut fidelis servus et prudens, quem constituit Dominus super familiam suam, ut det illis cibum in tempore necessario, sic populum sibi commissum omnimodis festinabat spiritali [Col. 1082B] reficere cibo, clementer docens, optime instruens, a consuetudine peccandi tota omnes virtute retrahere nitens. Erat praeterea spiritu fervens, sollicitudine impiger, moribus clarus, operibus ornatus omnique suavitate conspicuus, in oratione assiduus, in jejuniis strenuus, in eleemosynis largus, atque ita inter divites et pauperes medius, ut pauperes eum quasi patrem, divites quasi superiorem sibi aspicerent. Ipse enim non ad personae potentiam, sed potius ad morum elegantiam attendebat, et tanto unumquemque eminentius honorabat, quanto vivere sanctius didicerat. Erga egenos quoque et advenas ita se sollicitum exhibebat, ut vere Christum esse in ipsis fide integra crederet, et non tam [Col. 1082C] illis quod conferebat, quam ipsi Christo se eadem conferre gauderet. Ipsis quidem ministrabat cibum, et oculis suspiciebat coelum. Ipsis alimenta praebebat, et Christum cum fiducia invocabat. Ulnas tendebat in dando, mercedem procul dubio exspectans ex alto. Nam quantam molem substantiae Stephanus disperserat amore Dei succensus, nostrum non est tantum referre. Quem enim pauperem non ejus penetravit eleemosyna? aut quis clericorum non ejus substantia refocillatus est? Quis peregrinus non ejus est receptus hospitio? aut quibus advenis non suum impendit obsequium? quos curiosissime omnibus locis perquirens, damnum suum putabat si quisquam debilis aut esuriens beneficio sustentaretur alterius. Ardentissima quippe [Col. 1082D] fide toto Salvatori animo conjunctus, reddebat ei quod ab ipso acceperat, ac per singulos ejus famulos Christum se videre credens, quidquid in illis conferret, contulisse se in Deum laetabatur, illud semper revolvens quod Dominus in Evangelio dicit: Beati misericordes, quoniam ipsi misericordiam consequentur (Matth. V). Et illud: Sicut aqua exstinguit ignem, ita eleemosyna exstinguit peccatum (Eccli. III). Et illud: Facite vobis amicos de iniquo mammona, qui vos recipiant in aeterna tabernacula (Luc. XVI). Et: Date eleemosynam, et ecce omnia munda sunt vobis (Luc. XI). Hujusmodi sanctus Stephanus studiis exercitatus divina gratia comitabatur uberius.



XVI. De extollentia sermonum illius atque scientiae.
[Col. 1083A]

Et inter caetera bona sermo quoque ejus sapientiae atque scientiae et consolationis sale affluenter conditus erat. Humilitatem autem Christi supra modum et charitatem aequaliter possidebat. Non praeponebat in honore locupletem pauperi, nec principem vel nobilem subjecto vili praeferebat; sed his se austeriorem exhibens, illis modestiorem praestabat. Discipulos quoque suos non affligebat magistrorum more; sed benigne ac modeste fraterna charitate diligebat. Jam vero in perversis tolerandis aequanimitas qualis et quanta patientia erat? Instabat nimirum incredulos ad fidem suadendo flectere, obsequio ingratos lenire, contradicentibus [Col. 1083B] leniter respondere, superbos humiliter supportare, existebatque ad omnem tolerantiam fortis, ad sustinendam injuriam mitis, ad faciendam misericordiam facilis. Tribuebat egenis substantiam, committens Christo pecuniam, ut ab ipso aeterna perciperet praemia, dicebatque res suas non esse suas, sed pauperum, quorum procurationem quodammodo agere videbatur. Denique omnes opes in thesauris coelestibus largiendo egenis condens, cunctam supellectilem justa operatione ad paradisum removebat, illic videlicet transferens, ubi fructus caperet possessionis aeternae, illic thesauros abscondens, ubi feliciter glorioseque viveret sine fine. Erat praeterea hic idem vir beatus in fide Christi firmus, in [Col. 1083C] opere justus, in judicio providus, in humilitate perfectus, in devotione praecinctus, moribus suavissimus, sensu doctissimus, animo pacificus, corde piissimus. Tenebat jugiter in actibus sinceritatem, in corde puritatem, in opere virtutem, in moribus disciplinam. Gerebat in simplicitate innocentiam, in charitate concordiam, in humilitate modestiam, in administratione diligentiam, in adjuvandis laborantibus vigilantiam, in fovendis pauperibus misericordiam, in defendendis dogmatibus constantiam. Eratque semper sermo ejus charitate et lenitate conditus, quo mentes audientium tanquam luminare lucidissimum irradiabat. O vere imitabilem virum! O semen Abrahae benedictum! O praeferendum omnibus Stephani exemplum! Jure itaque [Col. 1083D] Abrahae filius nuncupatur, dum ordinem gloriae paternae dignitatis exsequitur. Merito, inquam, Abrahae soboles ascribitur, fide scilicet, non genere; imitatione, non progenie; devotione, non stirpe. Nempe Abrahae benedictio meruit filium. Stephanus vero benedictus transfertur in numero filiorum. Ille Domino obtulit filium, iste potiora donis omnibus obtulit semetipsum. Et Abraham quidem tradidit haeredem, hic nihilominus haereditatem. Ille sobolis innocentiam, hic omnem substantiam. Necesse ergo est ut similitudo officiorum similitudinem conferat meritorum. Postremo Abraham quod habuit pignus exhibuit; Stephanus vero totum quod habere in mundo potuit, Domini juri arbitrioque commisit.

[Col. 1084A] Sed longum nunc est per singula virtutum ejus insignia verbis ire; praesertim cum liber jam supra modum refertus finem postulans sermonem rejiciat, et ariditas nostri sermonis attenuata, velutique longo tramite pene defessa, succumbat: non quod omnia quae de B. Stephano narranda erant expleverit, quippe qui nec ad centesimum ejus, ut ita dixerim, attingere potuit, quanta in eo bonorum omnium ornamenta quae sunt vel pretiosa vel maxima, quae supernae remunerationis contulerit praerogativa; sed quod velut quidam eminens in sublimi scopulus magna jam ex parte adultus, ipsa sui prolixitate fronti se enarrantis opponat. Confidimus enim non nostris, sed ipsius meritis opus coeptum fideliter atque feliciter ad finem usque perducere, [Col. 1084B] si ipse dignetur pro nobis Christum Dominum interpellare in coelis, qui ejus munere meruit tanta mirabilia operari in terris per eumdem Dominum nostrum, qui cum Deo Patre et Spiritu sancto vivit et regnat in saecula saeculorum. Amen.


Incipiunt versus de virtutibus ejusdem.

Grandimontensis fundator relligionis
Post Christum Stephanus trivit caput ambitionis.
Hic fuit Arvernus, natalis gloria gentis,
Rex erat aeternus tutela viri sapientis.
Christi discipulus fuit in Christo studiosus,
Excelsi famulus fuit excelso pretiosus.
Se Domino junxit, Deus hunc intrinsecus unxit.
[Col. 1084C] Ipse Dei cultor, rigidusque sui fuit ultor.
Regi sidereo servire fruique trophaeo
Vir contendebat, carnemque domare studebat,
Miles regalis mundi scelus exitialis
Vincere sudabat, sursumque volare parabat.
Nigris praeclarus fuit hostibus hostis amarus,
Actibus et dictis erat oppositus maledictis.
Hic animam fovit, cui carnem subdere novit.
Se Domino vovit, quae sunt removenda removit.
Urbis opes sprevit, meritorum culmine crevit.
Justitia plenus, dives fuit hic et egenus;
Maximus et minimus fuit, et sublimis et imus,
Hinc divina virum fecit clementia mirum.
Felici vita felix erat hic eremita,
Vir fuit angelicus, divinae legis amicus.
[Col. 1084D] Provida simplicitas in Patre sacro renitebat;
Florida virginitas in Patre pio redolebat;
Intima nobilitas hunc maturum faciebat.
Cum decus esset ei sublimis progeniei,
Nobilitas morum magis hunc reddebat honorum.
Virgo columbinus fuit a colubro peregrinus;
Vir Domino plenus fuit, a lubricis alienus;
Vir Domino gratus meritis erat irradiatus.
Diutius lotum cor fixit in aethere totum.
In Stephano nituit lumen vivae rationis;
In Stephano viguit robusti sudor agonis,
Agnus eum docuit fraudem vitare draconis;
Agnus ei tribuit robur cassare leonis.
Summopere studuit placare caput bonitatis,
Et, quantum valuit, caput obruit impietatis.
[Col. 1085A] Junctus amore polo gaudebat principe solo.
Princeps praeclarus, famulo super omnia charus,
Illi solamen felix erat atque juvamen,
Et dilectoris custos erat omnibus horis;
Vir mentis mundae gemitus promebat abunde,
Anxius et laetus fundebat flumina fletus,
Culpae culpator, gregis exstitit aedificator.
Pacis plantator, litis fuit evacuator,
Juris servator, fraudis fuit annihilator.
Intus et exterius fieri cupiens homo divus.
Stantia quaerebat, labentia despiciebat,
Christo vivebat, mundoque mori satagebat,
Regia captabat, se regi sacrificabat,
Lucida curabat, virtutum luce micabat.
Patris sedulitas erroris facta cavebat,
[Col. 1085B] Hermicolae bonitas pietatis gesta gerebat,
Belligeri probitas inimici tela ferebat,
Virginis integritas amplexum regis amabat.
Hic caruit vitio tenebrosae duplicitatis,
Quod nituit radio reverendae simplicitatis,
Credere consilio non cessavit deitatis,
Affectu nimio sociari glorificatis,
Gliscens corde suo coluit regem pietatis.
Ebrius ille fuit dulcedine spirituali,
Militiae studuit fore consors imperiali.
Hic sibi displicuit luxus miserae brevitatis,
Quod sibi rex tribuit vel perpetuae novitatis.
Multimodae viguit virtutis nobilitate,
[Col. 1086A] Inde frui meruit paradisi prosperitate.
Simplex et rectus coelesti melle refectus,
Tam dape carnali quam cibo spirituali,
Multos pascebat, nudos vestire studebat,
Christo reddebat quod Christus ei tribuebat,
Pastor laudandus, mirabilis et venerandus,
Summi pastoris vigil inquisitor honoris.
Impia nolebat, divinum velle volebat.
Pectore prudenti plaudebat Cunctipotenti.
Regi glorifico psallebat corde pudico.
Patri mirando resonabat pectore blando.
Regi festivo jubilabat pectore vivo.
Laus Psalmatoris vox ejus cordis et oris,
Is respondebat menti Dominoque placebat.
Nectare divino perfusum pectus habebat,
[Col. 1086B] Aures divinas cordis clamore replebat,
Et precis ejus odor plus thure Deo redolebat.
Ad Domini nutum Domino parere statutum,
Dives ditavit, mirandus mirificavit,
Summus honoravit, sublimibus adnumeravit.
Flos eremitarum lucrum sitiens animarum,
Quod nocet horrebat, quod proficit esuriebat,
Noxia vellebat, semenque salubre serebat.
Saevos mulcebat, lascivos corripiebat,
Duros flectebat, depressis subveniebat;
Quod lupus urgebat ad ovile redire monebat,
Quod manet ardebat, quidquid fugit effugiebat.




[Col. 1085]
LIBER SENTENTIARUM SEU RATIONUM SANCTI STEPHANI Institutoris ordinis Grandimontensis, vulgo Bonorum Hominum.
(Maximes de saint Etienne, instituteur de l'ordre de Grandmont, dit des Bons-hommes; traduites des originaux du saint par Adrien BAILLET. Paris, 1707, in-12.)



PROLOGUS.
[Col. 1085C]

Multis modis domnus Stephanus discipulos suos edocebat qualiter se de vita sua inquirentibus responderent, hoc eis dicens: »Fratres, ne miremini si nonnulli a vita vestra, majoribusque dissentiunt, quandoquidem ab eo quod illi tenent dissidetis, et non vultis eos sequi in hoc quod faciunt. Quid igitur vos de illis admiremini? a caeteris vero religiosis minime requiritur quam Regulam teneant. Nam vestimentum indicat de quibusdam. Isti sunt in Regula sancti Augustini, et ab iis tenetur Ordo sancti Benedicti. Itaque, fratres, a multis vobis dicetur: Novitas est hoc quod a vobis tenetur; nec est ordo, nec regula doctorum sanctae Ecclesiae. [Col. 1086C] Sed quamvis ille qui hoc vobis dixerit, habeat indumenta signumque religionis, dico vobis firmiter quod vitam suam abnegavit, ignorans quid sit ordo vel Regula. Cui vos hoc modo respondete:



RESPONSIO FRATRUM.

»Quandoquidem vitam nostram ac mores reprehenditis, ostendite nobis in quo: et libenter emendabimus, si auctoritate evangelica nobis hoc indicare potestis. Deinde, fratres, si confestim ille vobis non respondeat, incipite ei mentionem facere vestrarum institutionum hoc modo: Nunquid pastor noster propter hoc excedit ordinem, vel Regulam, quia permanendo in claustro suo curam gerit, cum adjutorio divinae gratiae, animarum discipulorum [Col. 1087A] suorum a Deo sibi commissarum? Ejicit nos ideo pastor noster ab ordine vel Regula, quia conservat inter nos communitatem omnium rerum, cum Dei adjutorio nulli permittens habere proprium, nisi tantum amandi ac caeteris serviendi? Intimate nobis, vos qui mores nostros reprehenditis, si pastor noster ab ordine vel Regula nos expellit, quoniam ad cognatorum nostrorum domos, quas reliquimus, nos minime redire permittit, nec vult ut eis ad nos venientibus paupertatem nostram indicemus? Excludit nos propterea pastor noster ab ordine vel Regula, quoniam in castella vel civitates nos intrare non patitur, nisi iter a nobis exigeret aliunde transire nequeuntibus? Iterum ejicit nos pastor noster ab ordine vel Regula, quoniam nundinas et [Col. 1087B] fora nos adire non concedit, nolens nos esse negotiatores, neque mercatores? Nunquid pastor noster ab ordine vel Regula nos ejicit, quia decimas et reditus magnasque terrarum possessiones nobis habere non permittit, unde frequenter cum saecularibus judicio contendere nobis contingeret? Item expellit nos pastor noster ab ordine vel Regula, quoniam ecclesias et res ad eas pertinentes nos accipere non permittit? Nunquid pastor noster ab ordine vel Regula nos excludit, quia sine cura bestiarum nobis vivere praecipit, ut eo liberius Deo servire valeamus? Rursus pastor noster ideo transgreditur ordinem vel Regulam, quia feminas in sua religione non recipit, nec eas vel in cellis jacere, [Col. 1087C] nec cum fratribus permittit laborare? Nunquid pastor noster ab ordine vel Regula nos ejicit, quia vadimonia non accipit tam ipse quam discipuli ejus? Tandem expellit nos pastor noster ab ordine vel Regula, quia nullum saeculare negotium quod reliquimus nobis concedit recuperare, praecipiens nobis in eremo tanquam mortuos et abjectos a mundo permanere.

»Fratres, hujusmodi verba, vitam vestram reprehendentibus respondere potestis. Qui vero vobis ostenderet qualiter a negotio saeculari amplius elongaremini, de hoc ei libenter crederetis quicunque esset, sive deintus, sive deforis; sed de augmentatione mundana nulli unquam credatis, quocunque sensu polleat. Si enim Dei Filius in terram [Col. 1087D] adveniens meliorem viam ad ascendendum in coelum paupertate sciret, illam eligeret, ac per eam incederet. Paupertatem ergo diligite, quandoquidem eam Jesus Christus ut meliorem elegit; sed non intelligatis ut ego me vel vos commendem in hoc quod vobis locutus sum. Deus enim solummodo novit quales nos sumus. Haec vero vita quin sancta sit nulla est ambiguitas. Si a quolibet vituperetur, a vobis exaltetur; si quis vos laudat, humiliate vos: sic enim sanctus Paulus apostolus faciebat. Sciatis autem firmiter aliam non esse regulam nisi divina praecepta: a quocunque tenentur, religiosus est; quisquis ab illis discedit, extra omnem ordinem, vel Regulam existit. Quidquid enim sine Deo fit, nihil est.«



CAP. I.---Quid dicatur et ostendatur Novitio religionem intranti.
[Col. 1088A]

1. Sicut Jesus Christus ait in Evangelio: Qui vult venire post me, tollat crucem suam et sequatur me (Luc. IX): similiter pastor noster eis dicebat quos in disciplina sua recipiebat. Cum aliquis causa veniendi ad eum charitatem ab eo postularet, antequam ei tribueret, hoc modo respondebat: »Frater, quomodo poteris onus sustinere quod tibi vis imponere? Aspice crucem, multum est difficile ibi manere. Si huc adveneris, in ea configeris, et amittes dominationem quam habes in temetipso, in oculis, et in ore ac in caeteris membris. Manducandi, jejunandi, dormiendi ac vigilandi tuam relinques voluntatem, multarumque aliarum rerum; [Col. 1088B] et hoc quod in saeculo diligis continget tibi odio habere. Exinde non reverteris ad domum cognatorum tuorum, et si ipsi ad te venerint, nequaquam eis tuam paupertatem ostendes.

2. »Poterisne, frater, fossor esse, ligna et fimum portare, et cunctis fratribus servire? Hoc totum esset facile, sed captus tali carcere manebis, ubi non est foramen, per quod ad saeculum revertaris, nisi tu ipse feceris: et ego tui curam non agam, nec temetipsum agere sinam, a saeculo quippe meos abscidi pedes: et si propter me non redeo, propter te non redibo. Adhuc aliud superfuerit: forsitan mitterem te in aliquod nemorum, et annonam quam manibus cum ligneo ligone laborando acquisieris, [Col. 1088C] ego acciperem, et eis qui me hic custodiunt tribuerem.

3. »Aliud vero restat horribilius, centupliciter tibi melius est damnari in saeculo, quam hic: qui enim ab altiori cadit, amplius laeditur; et si hinc in infernum caderes, omnibus aliis perditis inferior esses. Tu vero pergere potes ad quodlibet monasteriorum, ubi magna invenies aedificia, cibosque delicatos suis temporibus constitutos. Illic bestias reperies terrarumque latitudinem, hic tantum crucem et paupertatem.«

4. Talibus verbis vir bonus experiebatur si ille firmum relinquendi saeculum cor haberet. Simoniacum enim eum aestimaret, si cujuslibet terrenae rei promissione in religionem veniret. Similiter [Col. 1088D] etiam, postquam advenerat, si quid ex consuetudine postularet, tandem eo respondente: »Propter hoc totum sustinendum huc venire desidero, nec crescendi causa, sed minuendi,« pastor eum inter alios fratres recipiebat, ipsumque cum eis communiter talibus verbis edocebat:



CAP. II.---Sermo ad noviter conversos de gratia, justitia, atque custodia totius religionis.

1. Religio est gratia, justitia atque custodia. Cumque Deus aliquem in eam adducit, ipsum in paradisum reducit. Sicut autem Dominus Adae quod non erat ei necessarium prohibuit, caetera vero omnia eidem concessit, similiter facit illis qui in veritate consistere volunt. Dum contenti sunt iis quae sibi sunt utilia, in requie permanent. Cum vero sese [Col. 1089A] extendunt ad caetera, quae sibi non expediunt, in tribulationem et angustiam corruunt, sicut fecit Adam (Gen., III). Qui enim in Deo delectatur, ubique paradisum invenit, et in coelo conversatur: qui se ab illo separat, omnibus in locis infernum reperit. Ideoque vir religiosus in omni quod loquitur et operatur, deberet Dei meditari praesentiam qui semper eum intuetur, et angeli sui, diaboli etiam, qui vult eum extrahere a paradiso. Ille enim nunquam a bono discedit, in tantum vult illud dissipare, et tamen totus inde separatus est.

2. Et qui tantopere spectatur, valde ei necessarium est ut sit circumspectus atque sollicitus, debetque discere loqui, ambulare, sedere, aspicere, operari, Deumque deprecari, atque omnia alia aliter [Col. 1089B] facere quam in saeculo faciebat. Loqui discat hoc modo, quatenus in sermone suo tale retentaculum faciat ut semper quod dixerit, verum esse possit: quodcunque enim verbum aut sententiam vir religiosus dicat, nisi sit fructus corporis vel animae, sibi vel alteri, saecularitas est. Ire debet honeste ac sine strepitu, sedere humiliter, atque collectus laborare sine murmure, ac moderate. Cum aliquid concupiscibile aspexerit, oculos in carcere teneat, ne eos ibi defigat, sed visum avertat. Quando Dominum rogabit, tumultum non faciat, Deus enim vocem cordis exaudit; qui vero sic orat ut aliis noceat, ab oratione charitatem excludit, quam ibi Deus amplius diligit.

3. In omnibus his atque in caeteris oportet ut [Col. 1089C] fratribus, cum quibus est, caveat ne pravum exemplum ostendat, unde in ipsum scandalizentur. Quisquis autem non mutat corporis gestus, cum ad religionem advenerit, non est simile quod habitum immutet animae, sed semper ejus animus sit in saeculi vanitate. Exterior enim compositio interiorem ostendit aliquando, et qui saecularis est in dictis et actibus, quomodo religiosus erit in suis cogitationibus? Facilius enim valet aliquis ad libitum suum membra corporis retinere quam cogitationem.



CAP. III.---De tentatione prima neophytorum.

Primas mittit diabolus insidias homini ad conversionem venienti, quatenus ei bonum cum quo venit [Col. 1089D] auferat, id est fidem, quam habebat in saeculo de bono quod erat in religione. Hanc ei primam vult auferre diabolus, quando videt fratres quod sibi necessarium est operantes. Homo namque novitius amplius tentatur de bonis quae sibi non placent, quam de alia re: non est autem simile quod bellum superet, qui in primis actibus cadit, et arma sua amittit: et est multum debilis quem infirmus praecipitat, id est diabolus.



CAP. IV.---De conflictu viri religiosi cum Zabulo.

Hoc deberet meditari vir religiosus quod in montem altum ascendit, ubi Deus eum adduxit ad pugnandum cum diabolo, suumque jus defendendum, quemadmodum aliquis pugilem suum. Luctamen [Col. 1090A] autem in summitate monti incipit, sed per collem fiunt conflictationes, et est unus superior, alter inferior vicissim, et quis devictus fuerit, ignoratur: verumtamen ad planum quandoque venient, et tunc apparebit cujus fuerit victoria. Mons est amor divinus quo saeculum contemnitur, in illo amore non eodem semper modo permanet aliquis, quoniam a diabolo semper infestatur. At saltem per clivum (quod est fides et bona opera) colluctando cum eo, jus Dominicum ab homine defendatur. Nec mirum, dum colluctationes fiunt, diabolum quandoque fore superiorem, hominemque valde tentatum. Dominus quippe postmodum illum sua gratia consolatur, tuncque superior consistit. Verumtamen in extremo luctaminis, id est in fine, [Col. 1090B] tunc homo penitus pedem teneat super gulam ipsius.



CAP. V.---De diversitate tentationum quas patitur noviter conversus.

Dum mundus ab homine diligitur, inimicus eum post se trahit ad libitum suum. Cumque saeculum ab aliquo relinquitur, diabolus postpositus multis eum modis insequitur. Ipse enim mille-artifex nuncupatur, venitque cum diversis potionibus ut sciat quam ipse receperit, eamque, in qua plus eum delectari cognoscit, postmodum diu subtrahit, ut circa finem ipsum inde prosternat; ac majori proditione permittit hominem longo tempore quietum in bona vita manere. Major enim securitas [Col. 1090C] est quando eum in primis durius impugnat.



CAP. VI.---Qualiter evitentur a viro religioso Zabuli insidiae.

1. Propter hoc, ingens sensus necessarius est ad diabolicas devitandas insidias, quia semper juxta bonum est, nunquam cum bono: quemadmodum aliquis cuilibet interest consilio, nec tamen cum consilio, volens illud dissipare. Deus quoque ubi que existens est in malo homine, nec tamen cum eo, quia minime concordat cum eo, quemadmodum dicit Evangelium, quia lux in tenebris lucet, et tebrae eam non comprehenderunt (Joan. I). Imo augetur sua poena pravo homini quia divinam respuit gratiam, nec videt in semetipso claritatem illius [Col. 1090D] quae fulget ubique eam intuentibus. Similiter bono homini sua corona accrescit, respuendo tenebras a diabolo sibi illatas.

2. Dulcius ingreditur diabolus aliquando in hominem quam si mel et favus sit, vel alia dulcedo corporea. Si enim primum adveniens cum tali gladio percuteret, unde dolorem sentiret, homo fugeret; nec quod sibi admonet unquam perpetraret. Adhuc diabolus est in tantum callidus, quod nonnullos homines vult bona opera facere, ita tamen ut possit eos in uno crimine tenere, unde habeat eos in fine. Cumque ad suam redeunt conscientiam, dicit eis diabolus: Nunquam propter hoc damnaberis, quoniam haec et haec bona opera tu peragis. Postremo si quid in hoc dubitas, saltem in fine [Col. 1091A] confiteri poteris. Homini vero religioso minime vult dicere: »Istud crimen perfice,« quoniam agnosceretur.

3. Aliter autem incipit ei consulere: »Si modo illic esses, istud perageres, amplius vigilares, jejunares ac de Deo loquereris in illa religione, quam hic cum ista paupere gente, tota die in afflictione laborandi permanente (quemadmodum alii laboratores saeculares), et etiam in disciplina: vel si adhuc fores in saeculo, satis quandoque posses huc advenire.« Cum hujusmodi specie facit eum contemnere et odio habere bonum, ad quod venerat.

4. Multoties etiam invitat eum ad hoc, de quo certissime scit, quia nunquam ei credetur, propter [Col. 1091B] hoc solummodo ut possit eum retardare uno momento ab amore divino. Cumque diabolus ita laboret ad hominem retardandum ne ascendat in coelum unde cecidit ipse, sine utilitate quam inde praestoletur, nonne homo salutem exspectans deberet ei valde resistere atque illud facere quod ei displiceret, propter ejus solummodo displicentiam? Deberet Deum quisque diligere, quamvis nullum sciret aliud inde commodum habere: quemadmodum ille qui dimicat in saeculo multa operatur sine alia utilitate, nisi tantum ut inimicus ejus fiat inde iratus.

5. Omnibus consiliis a diabolo sibi illatis respondeat discipulus: »O inimice, bene scio quia stultus es. Quid mecum loqueris? an ignoras quomodo [Col. 1091C] fecerim? meipsum dedi, meus non sum. Si mecum vis dimicare, vade ad pastorem meum cujus sum, et ipse tibi respondebit. Ego sum post ejus clypeum, et verba Dei quae mihi loquitur ab universis tuis me protegent jaculis: quantoque impetuosius venies cum malis cogitationibus, tanto magis dehonestatus atque devictus reverteris exeundo a nobis.«

6. Praeterea tantum est versutus diabolus, quia quosdam homines adducit in religionem, postea reducit eos in saeculum, vel tenet eos inobedientes in claustro inter alios fratres, ut majorem poenam habeant. Multo magis enim Deum amittit impius, cum viro justo sese nolens emendare, quam cum [Col. 1091D] alio quemadmodum Judas cum Jesu Christo. Aliter enim nihil amplius homine ibi Deus videret, si mutatione ab uno castro in aliquod nemus, esset aliquis bonus sine operibus bonis. Dominus autem aliquando convertit eum per gratiam suam, quem diabolus ibi adduxerat, suumque reputabat, praebendo ei humilitatem, qua ejus omnes laqueos calcat, qui sunt etiam densiores quam fila araneae apparentia, quando magnus calor fit in aestate.



CAP. VII.---Item de diaboli insidiis vitandis.

7. Est alius diaboli laqueus, qui graviter potest intelligi graviusque vitari. Cum aliquis homo saeculum reliquerit ac bono animo religionem ingressus fuerit, noti ejus locum quandoque visitant quo advenerit. Tunc incipit ei dicere diabolus sub specie [Col. 1092A] boni: »Multum debes gaudere, quia tantum beneficium venit in hanc congregationem propter te, nunquam aliquis de patria tua huc advenit, donec tu advenisti: quin etiam pater tuus et mater tua, nunquam advenirent nisi tu adfuisses.« Quisquis autem diabolicas ignorat insidias, delectatur in hoc quod ab eo sibi dicitur, verumque esse reputans vanam incidit gloriam. Nec solum iste quem parentes visitant, sed illi qui cum gente saeculari loquuntur, arbitrantes causa sui bonum in congregationem advenire, hoc ipsum incidunt vitium:



CAP. VIII.---De inani gloria quae aliquando aufert homini fidem quam debet habere in Domino, et fratribus et seipso.

1. Inanis autem gloria aufert homini fidem, quam [Col. 1092B] debet habere in semetipso et in aliis fratribus, et etiam in Domino; semetipsum enim debet unusquisque credere, scire atque cognoscere plus caeteris fratribus esse peccatorem. Nam si bonus est, melius sua peccata videt quam aliena, debetque se submittere cunctis raptoribus atque meretricibus, credens se fore deteriorem: nec cogitet divinam gratiam nisi usque ad se non posse attingere. Tunc enim hoc cogitat, si alios despiciat qui possunt a peccatis in quibus sunt surgere; ipse vero a bono in quo est decidere.

2. Non enim magnum est si cunctis se subjiciat fratribus qui boni sunt, prout debet credere; debet etiam approbare ac diligere humilitatem ipsorum, magisque quam suam, quandoquidem meliorem ac [Col. 1092C] majorem eam existimat. Hoc enim facit vir justus, postquam longo tempore in aliqua congregatione permanserit: quanto amplius in eo Dominus hospitatus fuerit, tanto melius intelligit atque cognoscit officium et opus quod habent omnes alii in religione. Unicuique etiam proprium locum invenit, semetipsum considerans nihil aliud ibi esse nisi impedimentum: et tamen Deus forsitan alios ejus amore procurat.

3. Omnem istam fidem aufert homini vana gloria, insuper et divinam, dum de bono quod Dominus per gratiam suam solummodo operatur, honorem illi subtrahit, credens illud causa sui fieri. Certissime namque unusquisque appetit ab alio laudari, [Col. 1092D] eumque gratum sibi existere de hoc quod in animo suo cogitat: »Hoc fit propter me.« Vana quippe gloria, prout sibi videtur, habet id quod non habet, magnum sensum, magnumque posse, prudentes etiam sermones atque alia bona quamplurima: graviusque decipitur arbitrando se habere, cum nihil horum habeat. Multos enim facit Deus credi bonos propter utilitatem aliorum, qui tantum boni sibi in eis invenitur, quantum credunt. Ipsi vero peribunt de quibus credulitas habetur, nisi boni sint.

4. Sed hujusmodi attractione et occasione vult Deus suis auxiliari. Ne quis autem hunc diabolicum incidat laqueum, sua opera quae fecit inspiciat, et si bene se discutit, cognoscet sine dubio [Col. 1093A] se nihil nisi poenam meruisse. Et ita credat, propter alios qui diutius Deo servierunt, bonum in religionem advenire. Sed si quid adversitatis evenerit, inde semetipsum inculpet.

5. Nullus enim sermo vel scriptura sic hominem facit Deo proximum, quemadmodum suorum cognitio peccatorum, unde ipsius postulatur auxilium. Nihilque Deo acceptabilius est in viro justo a quo valde diligitur, quam cum justus nihil in se reperit quod Deo placeat, nisi quod Deus in ipso operatur. Nec etiam vult justus pro bono suo a Deo adjuvari, vel salvare nisi gratia ipsius. Dei quoque Filius qui de coelo descendit, sciens quomodo illuc ascenderetur, dixit et docuit neminem illuc ascensurum nisi se humiliando (Matth. XVIII). Verumtamen [Col. 1093B] major humilitas quae possit haberi coram Deo, superbia est, prout homo debet meditari; nullus enim valet se tam miserum aestimare, quin deterior sit, et si quis Jesu Christi humilitatem aspiciat, omnino nihil sua erit. Qui vero tantum habet quantum valet, Deus in eo habitat, et ei suam concedit.



CAP. IX.---Alius sermo ad noviter conversos.

1. Multi malunt in docendo damnari quam in discendo salvari, volentes esse pastores quia nesciunt esse discipuli: quod primitus scire deberent; quemadmodum sunt omnes qui noviter ad religionem venerunt, incipientes praeire antequam sequi noverint. Modo hic unus adsit, loquamurque cum eo: »O tu qui recenter a saeculo advenisti, quomodo [Col. 1093C] vis docere quod nescis? Nonne regulam tuam reliquisti, quam nos docere posses, si te requisissemus, et ad nostram non requisitus advenisti? Sequere priores viam scientes ubi nondum fuisti, multumque gaudeas si eos sequi valeas; si enim ad dexteram vel ad sinistram divertas, vepres et spinas invenies, ac latrones tibi insidiantes.

2. Memento etiam, dum in potestate tua et regimine fuisti, per quas vias ambulabas, vel qualiter te regebas: propterea quaesisti ductorem, quoniam ire nesciebas. Oportet itaque ut eum sequaris; nam si tu caecus prior incedas, in foveam cades, et alii te sequentes. An nescis quod nulla unquam creatura lucrata sit aliquid in suo regimine? [Col. 1093D] Angelus benignus factus est diabolus quando semetipsum regere voluit. Adam quoque sequens eum exivit de paradiso.

3. Tale namque consilium est homini primitus necessarium, ne de se habeat consilium, id est tantum sensus habeat, qui vult sequi Dominum Jesum Christum, quatenus sensum suum amittat seque abjiciat, si se invenire desiderat; in nihilum quoque se redigat, si Dei Filium vult imitari, qui semetipsum exinanivit. Tantum enim boni necessarium est homini cognoscere in se nihil haberi boni, nisi Deus immittat atque custodiat. Et haec est prima via qua Deus venit ad hominem: cognitio suae ignorantiae.

4. Sed fortasse, dum frater novitius retrahitur [Col. 1094A] ab eo quod loquitur vel operatur, ipse considerabit divitias vel potentiam, censum vel litterarum scientiam quae habebat in saeculo. Nunc autem reminiscatur si propter quodlibet horum majorem habuit potentiam malum operandi, vel amplius a Deo discedendi. Quod si in corde suo invenire valeat, poeniteat eum unquam habuisse vel censum, vel divitias, quibus Deum impugnabat. Nunquid se ditiorem aestimaret quia majorem habuit in saeculo facultatem malum agendi, quam aliquis pauper? Non sunt aliae divitiae vel census, nisi Deo adhaerere: qui vero ab illo separatur, quidquid habeat, ei in dedecus vertitur.

5. Non est autem mirum si animalis homo quando noviter ad conversionem venerit, vult [Col. 1094B] Christi membra regere: ipsi namque discipuli Domini libenter illum docerent, si vellet illis credere, eique consulerent ne mortem susciperet aut passionem. Tale est saeculare consilium circa religionis negotium quale ipsi Jesu Christo tribuebant. Et sicut discipuli nunquam intellexerunt opera Dei, licet ea viderent, donec pertransissent angustiam de morte ejus habitam, eisque Spiritum sanctum dedisset, sic homo in peccatis diutius delectatus, non valet intelligere dulcedinem Dei, donec pertranseat angustiam quam exigit crux Jesu Christi sufferendam. Ideo namque Dominus non dederat apostolis Spiritum sanctum, dum esset cum eis, quia postea, quando ipsis eum tribuit, placuit ipsis mors illius et dolor quem [Col. 1094C] habuerant inde, et quoniam ab eis recessit corporaliter.

6. Et quemadmodum lignum quod mansit in aqua, recenter inde abstractum clare non valet ardere, donec sit exsiccatum, similiter homo, quandiu plenus est humore vitiorum, in amore divino non valet incalescere, donec sit exsiccatus. Nihilque videre potest aliquis clausis oculis, oculi tamen nihil vident nisi aliud eis illucescat, sed dum claritas corporalis conjungitur ei quae est in homine, tunc ipse potest videre, similiter est de spirituali dum aliquantulum ex ea in se habet homo, intelligitur alia quae ab ipso auditur. Et propterea vir saecularis dum de qualibet parva re sibi dicitur: [Col. 1094D] »Frater, hoc est offensa,« nequaquam ab eo cognoscitur: tot alias habet in seipso majores claritatem ei auferentes.

7. Sed in quantum homo novitius suam defendit saecularitatem, tantumdem alius qui diu stetit in justitia defendat ratiocinando suam religionem, ipsumque verbis et operibus doceat, juvans eum spiritualiter ac corporaliter pro posse suo. Melius enim credit aliquis sibi bonum facienti quam alii, nisi daemones in se habeat; quisquis autem minime credit alii omnibus modis sibi subvenienti, quomodo crederet si malum sibi faceret? Summa superbia est ne quis emendetur, dum ab alio corripitur, nec propter oblivionem desinit homo quodlibet agere, postquam ei ostensum est, sed propter [Col. 1095A] superbiam quae ei tollit memoriam; humilitas enim semper in timore permanet delinquendi; superbia vero non curat quidquid sibi dicatur.



CAP. X.---De scientia necessaria ad serviendum Deo rationabiliter.

1. Qui magis Deum diligit sapientior est atque religiosior, sed in nulla re tanta scientia necessaria est homini, quanta ad serviendum Deo rationabiliter. Dominus autem tradit fideli suo supellectilia et utensilia amori suo necessaria, sicuti dives aliquis suam munit domum ornamentis sibi convenientibus. In nullo quoque tam delinquit vir religiosus quam in hoc, quia minime intelligit quae sint utensilia a Deo sibi commissa ad suum servitium [Col. 1095B] peragendum: nam ideo quia non cognoscit ea, incipit aliquando operari cum supellectili nequaquam sibi a Deo tradita, fatigatusque continuo postmodum illud verecunde deserit, quando praesumit virtutem nondum sibi attributam, praetermittens aliam in qua vellet Deus ut ipse exerceretur.

2. Dominus enim non uni cunctas virtutes attribuit; superbia quippe prosterneret eum, si posset eas habere ad libitum suum; facitque Deus magnam miserationem denegando homini quod a se postulat, dum illud ei malum futurum agnoscit, sicuti mater non vult infanti tradere cultellum quo sese incideret. Unam autem virtutem uni, aliam vero tribuit alii; postremo quoque totus [Col. 1095C] conventus unius religionis format Jesum Christum.

3. Vult etiam Deus amplius virum justum gratulari in bono quod habet commune cum caeteris in fide et unitate, quam in virtute prae ipsis habita. Illa namque nihil ei prodesset absque unitate, quemadmodum oculo nihil prodest visio postquam semotus est a capite. Oculis autem tantumdem placet auditus aurium quantum intuitus ipsorum, ac propter unitatem quae est in membris, oculus vadit, pes videt, os audit, auris loquitur, et si quid alicui necessarium est, caetera omnia ei subveniunt; et tamen si quodlibet proprium dimitteret officium, nullatenus hoc agere posset. Quisquis autem pes, [Col. 1095D] vel manus, vel aliud membrum debet esse in corpore Jesu Christi, et inde si se subtrahit, Dominus ei imputat quod eum demembravit, et a caeteris membris omnibus accusatur, quia recessit ab eis, et, quantum valuit, ea dehonestavit. Dominus autem tam sapiens est ut loco illius reponat alium, ipsi tamen nulla rependatur gratia, quia corpus Jesu Christi deinceps honorabitur.

4. Idcirco oportet ut unusquisque frater suam probet virtutem, et qua parte poterit transire ad Deum. Quemadmodum aliquis viator cum ad aliquam paludem venit, prius eam tentat, videns autem se transire non posse, divertit aliunde, si enim in lutum caderet, se suosque socios retardaret: similiter vir religiosus debet probare quomodo [Col. 1096A] corpus disponat et animam, ne sibi invicem faciant injuriam. Nihil enim alterum alteri ex sibi debitis valet subtrahere quin damnum sit ambobus commune. Corpus debet pro anima vigilare, jejunare ac laborare; Deus enim minime condonat ei quem vult tenere in justitia, dum corporale beneficium est ei necessarium, quemadmodum aliis fratribus, quin ipse similiter operetur pro posse suo. Est enim aliquis prius incipiens vitam contemplativam quam noverit activam, cumque sese inspicit, non est Martha nec Maria. Quanto enim liberior est ab omnibus operibus, eo amplius malas congerit cogitationes, et qui de minori nescit curam gerere, id est de disponendo corpore, vix faciet de majori, videlicet de anima.

[Col. 1096B] 5. Quamobrem necessarium est ut unusquisque probet sollicite quanto cibo, quantaque dormitione quantisque pannis poterit sustineri, et in justitia permanere. Deus enim fidelis est, non crudelis; et sine querela corporis et animae vult ut sibi serviatur in gaudio et timore. Quisquis autem non valet sufferre ac Deo servire cum sibi necessariis, vix toleraret si omnibus indigeret. Propter quod melius est unumquemque cibum sufficienter sumere, et obedientem esse, quam ultra modum jejunare, aliosque contemnere et Dei servitium praetermittere. Modum enim excedere nullatenus est abstinentia, denique quoquo modo faciat, seipsum inde reprehendat.



CAP. XI.---Item sermo de correctione.
[Col. 1096C]

1. Cum unus frater corrigit alium ex charitate, quantum valet, et ille irascitur, faciens disciplinam pro peccato suo iram illius contingere credat, accusetque semetipsum quia nescivit eum reprehendere eo modo et ea lenitate qua deberet, et ille in pace susciperet: et hac humilitate quam considerabit, Deus illum mitigabit, si ad bonum praevisus est. Rursus ille qui fecit disciplinam et se de ira alterius inculpavit, si postea reprehenditur et inde gravatur, omnino debet credere quod pro peccato suo illam gravitatem patitur.

2. Veritas enim semper est dulcis, nec ob aliud difficilis est homini nisi propter rubiginem vitiorum quam habet in se, quemadmodum aegrotus propter [Col. 1096D] amaritudinem in qua est, invenit escam amaram quae ei esset dulcis si esset incolumis; oculo quoque non videnti nihil est clarum. Ideo falsus religiosus nequit auscultare justitiam, quia timet ut eam operibus tenere cogatur; vix autem opus faciet qui verbum tolerare non valet.

3. Est etiam tam insipiens aliquis, quia magis vult audire in aliquo sermone reprehensionem vitiorum unde non est culpabilis, quam aliorum quae habet in se, de quibus ei melius esset, ut reprehenderetur; nullamque reprehensionem tam bene recipiet quisquam, quam cum ipse prior reprehendit se.

4. Ille qui non vult ab alio corrigi benefacit, si talis est discipulus in quo non inveniatur unde [Col. 1097A] reprehendatur. Disciplina vero rubiginem non affert in hominem, sed submovet eam. Sicuti virga non immittit cinerem in lixivium, sed submovet illum qui illic aderat, unde lixivium fit turbidum, sic ille cui displicet quando reprehenditur, non se bene purgaverat eo quod in eo ab alio reperitur.

5. Verumtamen nemo debet appetere ab alio laudari vel vituperari. Qui enim scienter agit illud, unde blasphematur, insipiens est; qui facit bonum volens inde laudari, stultus est similiter. Cui vero displicet dum vituperatur, placet dum laudatur.



CAP. XII.---De misericordia quam Deus facit homini ad religionem venienti.

[Col. 1097B] 1. Hanc misericordiam facit Deus homini ad religionem venienti cum caeteris, quoniam illud quod magis pertimescit videturque sibi non posse tolerare, in majorem postmodum ei dulcedinem vertit, dum justitiae consentit, et similiter in omnibus quae pro Dei servitio fiunt; sed in eo quod minime timetur, major aliquando difficultas invenitur. Ille vero qui nondum pertransiit nequaquam sibi dicenti credit. Hoc autem exemplo posset animadvertere: mulieres ad monumentum pergentes corpusque Jesu Christi inungere volentes, magis erant anxiae de lapide revolvendo, quam de alio (Marc. XVI), et de hoc primitus consilium invenerunt; corpus Jesu Christi quod ibi certissime fore putabant minime repererunt. Discipuli quoque qui [Col. 1097C] fugerunt quando dixit eis Dominus quod nisi carnem suam manducarent et sanguinem biberent, vitam aeternam non haberent (Joan. VI), si antea fugissent, tunc reverti deberent, quoniam in nulla re majorem misericordiam eis dicere Dominus potuit.

2. Sed veritas in primis difficilis est homini, postmodum in dulcedinem rediens sempiternam; mendacium atque peccatum primitus placet, deinde postmodum angustiam incidit homo perpetuam. Cui vero difficilis est religionis institutio deberet cogitare laborem in quo fuit in saeculo, et praesentem levius toleraret; quin etiam passionem, quam Jesus Christus pertulit absque peccato. Non est [Col. 1097D] ergo mirum si toleret homo miserias quas meruit, ac quotidie peccando meretur; qui vero permanet in justitia, de tribulatione quam habet dicat in corde suo: »Deus, benedicaris, quia nunc me defendis ab illa delectatione pro qua forsitan abirem in infernum.«



CAP. XIII.---De comparatione imperiti militis et veri religiosi.

1. Imperitus est miles qui sine coactione et absque pavore de munitione sua ubi tute consistit, egrediens vadit foras inter inimicos suos a quibus obsidetur, faciens ut ab eis capiatur. Similiter vir religiosus secure permanet, quandiu est in claustro suo, si illud de semetipso fecerit: nam aliud claustrum non est nisi ut homo se claudat, ne diabolus [Col. 1098A] in eo foramen inveniat a quo tenetur obsessus.

2. Audiens autem religiosus amicum suum praeliantem in saeculo cum pejore inimico quem illic habeat, si amplius velit ut amicus opprimat, et injuriam faciat inimico, quam inimicus amico, nullatenus est in religione, sed in saeculo bellum gerit jaciens lapides et jacula, quoniam a corde suo justitiam expulit. Propterea bonum est ne quis de sua patria rumores audiat nisi quominus potuerit, cumque sic incidat aliquis in manus diaboli sola cogitatione, penitus incideret si corpore et anima ad saeculum exiret.



CAP. XIV.---Quomodo unicuique sit Deus fidelis.

1. Tantum unicuique fidelis est Deus, quod nequaquam [Col. 1098B] ei consulit pro salute aliorum damnare seipsum, imo praecipit ei ut seipsum prius salvum faciat, Dominum prae omnibus diligendo ac bona opera faciendo; postea vero manum proximo porrigat, et eum ad regnum coelorum secum trahat. Iterum cum Deus homini praecipiat diligere proximum suum sicut seipsum, nullum excedit modum; nihil enim in eo nisi bonum imperat diligendum: bonum autem sic est diligentis sicut et facientis. Cur ergo rem suam unusquisque non diligeret? Idcirco vir bonus audiens bona opera alterius, laudat Deum in corde suo, dicens: »Deus, benedictus sis; hoc enim bonum est meum, et iste qui pro amore tuo laborat, mihi operatur sicut et sibi.«

[Col. 1098C] 2. Nec solum recte vivens debet Deo gratias agere dum audit bonum alterius, sed etiam dum audit malum: de bono laetetur, quia suum est; de malo, Deo gratus sit, quoniam inde sese protexit ab illo quod audit, vel a pejori; quia nullus eum interfecit, nec ipse alium; nec sibi quidpiam abstulit, nec ipse alii.

3. Homini quippe veraciter justo nihil valet auferri de suo. Censum enim corporalem si habeat, nequaquam pro suo reputat; divitias spirituales nullus ei rapere potest, imo augentur dum ei census temporalis minuitur sicut Job. Quanto magis enim Dominus vult virum justum esse pauperem et afflictum propter se, tanto amplius eum bonis ditat spiritualibus, ita tamen ut corporalem [Col. 1098D] paupertatem patienter sustineat.



CAP. XV.---De dilectione Dei erga hominem.

In hoc valet intelligi magna dilectio quam Deus fert homini, quia quidquid aliquis ad suam veram utilitatem corporaliter vel spiritualiter operatur, Deus pro suo computat. Cum autem facit quod sibi nocet, Deus homini irascitur, quia minime sibi vivit; et propter hoc amplius irascitur, quoniam homo pro nihilo discedit ab eo. Ista vera dilectio quam Deus exhibet homini, magnusque labor quem pro ipso pertulit, super omnia debet ei suorum afferre verecundiam peccatorum. Nam propter bonum quod Deus confert homini et quia suum loquitur ei commodum, redditur ei ab homine [Col. 1099A] retributio mali. Bonum enim si adsit, Deus illud solummodo facit, tantum enim Deus hominem diligit, quia tunc gratulatur cum ab eo sua gratia libenter accipitur.



CAP. XVI.---Quid sit centuplum evangelicum.

Idcirco vult homo habere temporalia ut et in ipsis gaudeat, et inde vivere valeat. Unum quippe gaudium habetur de filio, aliud de uxore, et sic de singulis. Omne vero gaudium quod inde habetur adauget Deus innumerabiliter homini propter se saeculum relinquenti, eumque sequenti, quoties ei tribuit advenientes vincere tentationes, protegens eum ab aliis a quibus prosterneretur, si advenirent; gaudium quoque quod habetur de victoria quae agitur, fideique confirmatio quam tunc Dominus [Col. 1099B] fideli suo de salute tribuit, vocatur a Jesu Christo centuplum in Evangelio (Matth. XIX). Magis enim vir bonus in eo laetatur quod non habet, sed habiturum se sperat, quam malus in censu saeculi, si suus esset universus.



CAP. XVII.---Quam sit horribile a Deo separari.

Tantum est horribile a Deo separari quia vix aliquis, nisi quotidie videret et alius sibi diceret, deberet credere quod ab illo quispiam auderet recedere. Deus enim per gratiam suam voluit esse particeps humanae paupertatis ac miseriae; homo vero tantum est superbus atque dedignans, quod non vult esse particeps divitiarum ejus et gloriae.



CAP. XVIII.---De fide justi quam habet in Domino.
[Col. 1099C]

Propter hoc credit vir justus potius quam propter aliud quod Deus eum in coelo secum regnare faciet in perpetuum, quia tantum Dominus se dignatur humiliare quod in viro justo qui vas terrenum est, et in hoc saeculo dignatur habitare.



CAP. XIX.---De dilectione hominis erga Deum.

Nihil ex toto corde potest homo diligere, nisi Deum solummodo; si enim multum aliquis quodlibet diligat, nequaquam pro eo deseret quin aliud concupiscat. Non igitur illo amore totum cor adimpletur, quandoquidem adhuc ab eo amplius capitur, sola vero divina dilectio totum illud adimplet expellens inde cupiditatem.



CAP. XX.---De dulcedine mandatorum Dei.
[Col. 1099D]

1. Multum deberet unusquisque mirari dulcedinem mandatorum Dei. Si enim Deus homini diceret: »Nequaquam tuam orationem exaudiam nisi magna gens audierit dum me rogaveris, neque tuam eleemosynam recipiam, nisi dum eam feceris a multis videatur hominibus,« difficile ei foret semper congregare populum, quando vellet facere bonum. Sed cum Deus bonum in abscondito fieri jubet, multo facilius est quam si diceret: »Nullatenus illud accipiam nisi ab omnibus videatur.«

2. Similiter levius est ut aliquis sit pauper et humilis quam superbus et dives, secundum opera quae requirit humilitas et superbia. Humilitas exigit ut census habitus contemnatur, superbia vero ut [Col. 1100A] non habitus colligatur: quod est difficilius. Humilitas expetit ut in inferiori loco recumbatur, ibique citius quilibet adfuerit, cum ad nuptias venerit; superbia vult ut in altiorem ascendatur: quod est laboriosius. Ac propter haec omnia Jesus Christus debet laudari, quia minime dixit: »Opulentior vel eloquentior, sive genere nobilior, major erit in regno coelorum,« sed minori majus promisit (Matth. XVIII), quia facilius est minui quam augeri.



CAP. XXI.---Cur homo damnetur.

Magis vult aliquis sequi diabolum et quas admonet angustias, quam Dominum, et requiem quam praecipit: propter quod homo juste damnabitur. Major enim labor est mentiri quam dicere verum, [Col. 1100B] quoniam mendacium vult abscondi et operiri ne agnoscatur, veritas vult manere nuda et discooperta. Jesus Christus consulit ut intretur per ostium in ovile ovium (Joan. X): quod facilius est quam cum diabolus insinuat ut illuc aliquis ex alto corruat.



CAP. XXII.---Quomodo fideles hujus saeculi curam supra Dominum ponant.

Dominus suis imperat fidelibus, ut eum diligere valeant liberius, quatenus hujus saeculi curam super eum ponant et ipse erit eorum dispensator: facitque majorem miserationem, quoniam eos inde liberat, quam si diceret: »Quidquid vobis necessarium est procurate, et postea diligite me.«



CAP. XXIII.---Quomodo intelligatur dulcedo divinorum praeceptorum.
[Col. 1100C]

Optime potest intelligi magnam esse dulcedinem Domini, cum ejus praecepta tam dulcia nonnullis sint hominibus, ut eos odisse faciant quod in hoc saeculo magis diligunt, uxores et liberos atque alias possessiones. In hoc quoque scire potest aliquis nunquam electos in regno coelorum compassionem habituros de perditis, quandoquidem etiam nunc in hac vita divinus amor facit justos oblivisci quos secundum saeculum diligebant.



CAP. XXIV.---Qualiter homo Dominum invenire potest.

Multo levius est homini, si ipse intelligeret, quia [Col. 1100D] melius potest prope Dominum invenire, quam si abiret eum longius quaerere, id est in semetipso, quem habet propius quam aliud. Homo vero tam insipiens est quod magis vult quaerere gaudium et requiem exterius in nihilo, quam in semetipso, ubi reperiret: nec vult aliquis facere gratis, quod certissime scit se facturum ingratum, hoc est contemnere saeculum. Vix autem habebit gaudium cui omne gaudium est odiosum, id est Dominus.



CAP. XXV.---Qualiter homo delectetur in operibus Christi, et quanta sit virtus patientiae.

1. Bonum est delectari in operibus Christi. Ipse namque suos misit discipulos sicut agnos inter lupos (Luc. X), et si quilibet alius vellet cum lupis pugnare eosque devincere, nequaquam agnos ad [Col. 1101A] pugnam eligeret: Dominus autem, causa majoris honoris, maluit lupos expugnare cum agnis quam cum ursis vel leonibus.

2. Et quoniam agnus magnum non valet ferre onus, exoneravit eos Deus a cura saeculi quae foret eis impedimentum, feceruntque suam in patientia victoriam. Patientia namque talis est virtus quod quicunque ea caret seipsum non habet; quicunque vero semetipsum non habet, cum quo Deo serviet?



CAP. XXVI.---De dulcedine in verbis Dei existente.

1. Propter dulcedinem in verbis divinis existentem placet multum viro justo, quia nunquam tribuit [Col. 1101B] Dominus homini terminum benefaciendi. Cumque Deum malus accuset quod finis sui diem ignoret, bonus eum laudat et dicit in corde suo: »Deus, quam facis magnam misericordiam, quia minime vis ut suam mortem sciat aliquis, sed semper eam coram se teneat, ut unusquisque melius in requie tuae dilectionis intentus existat!«

2. Non enim foret simile Deum tantopere velle, quatenus homo semper sibi serviret, si finem scire tribueret, quandoquidem ab illo se separat cum diem vel horam nesciat. Tantum placet viro justo, quia nullam sibi Deus intermissionem benefaciendi tribuit. Quod si quis ei diceret: »Una die permane, ne bonum opereris,« tantumdem valeret ac [Col. 1101C] si diceretur: »Discede a gaudio et in ira consiste.«

3. Crux enim Christi sua requies est, malus homo dicit e contrario: »Ad Deum converterer, si diem finis mei scirem.« De hoc sibi credendum non est quod in se Deo serviret, si sciret absque dubio se adhuc uno anno victurum, quandoquidem ab illo discedit, et non est certus vitae unius diei.



CAP. XXVII.---Ne aliquis terminum interponat ad Dei servitium faciendum

Grandis est admiratio, cum Deus semper homini sit necessarius, et semper ei velit et possit auxiliari, cur eum semper homo non diligat. Cumque sine [Col. 1101D] fine velit homo a Deo salvari, et post mille annos nolit a gloria ejici, injustum est ut aliquis terminum vel interpositionem ponat ad ejus servitium faciendum.



CAP. XXVIII.---De veritate proferenda.

Ille qui veritatem loquitur, Deum deprecetur ut eam sibi dicere tribuat veraciter. Mendaciter enim eam dicit, nisi operibus teneat quod ore pronuntiat. Quemadmodum est dum in Psalmo dicitur: Oculi mei semper ad Dominum (Psal. XXIV), quamvis verbum Dei sit verax, quisquis illud loquitur mentitur, nisi cum Deo concordet, nec bonum sibi bonum est, dum in corde suo minime placet.



CAP. XXIX.---Qualiter homo exemplum sumat de malo ad bonum faciendum.
[Col. 1102A]

Quaedam sunt in quibus magna sapientia est exemplum ex malo sumere ad bonum faciendum, sicuti est hoc: »Homo proditionem aliquam vel aliud peccatum cogitans, magnopere cavet ne alius sciat qui sibi illud impediat, cum tamen sibi necessarium esset.« Cumque sic ille malum custodiat, omnino bonum operans debet cavere ne inde se jactet, quoniam a vana gloria sibi subriperetur.



CAP. XXX.---De illo qui in religionem advenit quomodo sequatur exemplum praecedentium.

1. Quisquis in religionem advenit, si non valet exemplum sumere ex bono quod alius operatur, [Col. 1102B] saltem ab ipsis malis in quibus exstitit, sumere debet exemplum hoc modo, quatenus tantam sollicitudinem, tantumque laborem quantum pro suo incommodo tolerabat pro sua utilitate sustineat.

2. Bonus homo debet semper loqui de Deo vel cum Deo; nam in oratione sua cum Deo, cum proximo loquitur de Deo.



CAP. XXXI.---Ignorantia vel caecitas delictorum.

In nulla re potest aliquis melius sua impedimenta videre, quam in hoc quia non cognoscit ea. Abundantia quippe delictorum impedit ne videantur; tunc enim cognoscuntur quando deleta sunt; quemadmodum tenebrae, cum aliquis inde egressus fuerit, quas nemo potest videre, dum aliquis in eis [Col. 1102C] consistit.



CAP. XXXII.---De modo audiendi verbum Dei.

Qui verbum Dei audit, si bonum habet animum, prius accusat semetipsum ex eo quod audit. Si autem malam habeat voluntatem, removet a se accusationem retorquendo super alium.



CAP. XXXIII.---Qualiter se accuset vir perfectus in bonis quae operatur.

Perfectius est ut aliquis semetipsum accuset in bonis quae facit quam in malis. Quis enim nesciat, dum malum perpetrat, se culpabilem esse? Sed dum bonum operatur, tunc sapienter cogitet quanta mala in se retinet, ut inspiciendo culpas virtutes [Col. 1102D] cum humilitate custodiat.



CAP. XXXIV.---De cogitatione quam debet habere aliquis in dulcedine consiliorum divinorum.

1. Multum deberet cogitari quam dulciter et absque difficultate Deus consulit homini. Facilius enim posset semetipsum unusquisque discutere et quid intus habeat inspicere, quam alium: propter quod a Domino praecipitur quia levius est, et major utilitas. Diabolus monet e contrario ut homo deserens suum oculum trabem habentem, abeat purgare alienum; multique ipsius consilio malunt longius abire et in tumultu manere alterius oculum curando, quam prope remanere et in pace consistere semetipsos discutiendo. Non est autem simile ut qui alium reprehendit de eo unde culpabilis est magis [Col. 1103A] ipse, illud ex charitate faciat, sed odio vel invidia seu inani gloria.

2. Idcirco rectum est consilium quoties aliquis incipit murmurare adversus alium, quatenus ad semetipsum rediens suas inspiciat cogitationes, dicta quoque sua et facta. Cumque se bene discusserit, videbit alium de quo murmurabat tam procul ante se currere quod nunquam eum consequi poterit: et placebit Domino, quod sibimetipsi displicebit.

3. Est etiam melius ut aliquis vincatur et vincat, quam ut vincat, et postea vincatur, sicuti milites in praelio majus habent honoris qui primitus fugiendo, postmodum vero revertendo suos vincunt inimicos, quam alii qui fugabant et postea devincuntur.



CAP. XXXV.---Qualis debet esse quisquis est in via Dei.
[Col. 1103B]

1. Observare debet quisquis est in via Dei ne se torpore retardet, neque superbia corruat. Nullus enim in agrum messis veniens totum habet onus suum ad primam spicam, nec sanctus Petrus totum suum peregit lucrum eo die quo crucifixus est: diu spicas collegerat, sed tunc suum integravit fasciculum.

2. Prima quoque via qua ad Deum pergitur est poenae formido, cum in tantum aliquis Dominum pertimescit quod inferni timore malum agere deserit; quod bonum est. Nemo vero debet in hoc desidia [Col. 1103C] remanere. Melius est enim Deum diligere ac bona opera facere amore justitiae, quemadmodum Martha faciebat, quae Jesum Christum hospitabatur et procurabat propter amorem quem illi deferebat (Luc. X).

3. Superbia tamen aliquando praecipitat hominem ab hujusmodi bono. Aliud autem his omnibus habetur praestantius, omnem saeculi curam oblivisci, et in Deo solummodo delectari. Haec est perfecta charitas a qua nunquam aliquis damnabiliter corruet, postquam eam semel habuerit; quisquis autem eam possidet in tantum diligit Deum, quantum videtur sibi non posse eum diligere. Quo enim ardentius eum desiderio spiritus amplectitur, eo amplius sibi videtur illum amittere, et a se Deum [Col. 1103D] elongare.

4. Non enim vult Dominus ut in hoc saeculo vir justus satietur amore suo, sed semper habeat famem sitimque justitiae. Et sicut pater filio pomum afferens vel aliud, retrahit illi capere volenti causa majoris commotionis, sic Deus semetipsum retrahit se valde diligentibus causa majoris incendii, sed semper eos deserit sua gratia consolatos.



CAP. XXXVI.---Qualiter vir justus eleemosynas accipiat.

1. Perfectius est viro justo eleemosynas unde vivat accipere, quam donare. Hoc modo dum aliquis est in saeculo, in potestate sua, potest agere bonum [Col. 1104A] et malum aliquando, cum sibi placet eleemosynas tribuere, ad orationes pergere, et alia quamplurima; sed cum ipse deserit malum et bonum quod agere valet propter melius, semetipsum Domino tribuens, nequit tam magnas tamque acceptabiles Deo eleemosynas facere.

2. Nam caeteri eleemosynarii, quamvis magnum censum praebeant, semper aliquid vel semetipsos, vel aliud retinent. Deinde cum homo se reliquerit et ad pedes Jesu sese projecerit, propter sermones illius audiendos ejusque voluntatem faciendam, nequaquam ei Dominus praecipit ut iterum ad Marthae sollicitudinem regrediatur, id est ad bonum quod in saeculo facere posset. Plus enim laudavit Dominus Mariam pedibus suis assidentem [Col. 1104B] et illius verba auscultantem, quam Martham, quae ministrabat et sororem suam nihil agere cogitabat. Tamen Maria timuit ne Dominus sibi diceret: »Surge et adjuva illam:« ile vero minime dixit, imo defendit eam, et ait quod melius ista, et bonum faciebat illa (Luc. X).

3. Deinceps cum vir bonus, quem Deus propter se laudandum elegit, bona corporalia recipit quae sibi a saecularibus afferuntur, nihil de alienis accipit, sed ei sua redduntur. Neque cogitat: Ille vel ille me procurat, sed Deo solummodo gratias referens pro suis ministratoribus orat. Deus enim propter bonos omnia facit, et sustinet et procurat etiam malos, qui nihil habent juris in membris quae possident [Col. 1104C] quoniam a Deo discedunt, nedum aliis in rebus, quamvis habeant potestatem ad majorem damnationem.



CAP. XXXVII.---De Christi pauperibus.

1. Christi vero pauperes qui semetipsos reliquerunt et majores eleemosynas quas potuere fecerunt, nihil habentes proprium, nec se nec aliud, magis debent gaudere, quia nequeunt eleemosynas dare, quam si rursus eis potestas tribueretur. Est enim aliquis qui Deum amittit propter bonum quod agere valet et agit, quando de Deo loquitur vel eleemosynas largitur, quae sunt bona opera, et ea propter vanam gloriam operatur. Sunt alii qui lucrantur Dominum propter bonum quod nec agunt, nec agere possunt ut sibi videtur, sicuti sunt isti pauperes [Col. 1104D] Christi, cum alios conspiciunt eosque juvare volunt, nec valent agere, quia non habent. Unde Deus illis imputat quod omnia fecerunt, propter bonam voluntatem: et fortasse si facultatem haberent, bonum cor amitterent, nihil enim ita bonam voluntatem generat sicut spiritualis paupertas.

2. Sed adhuc isti qui liberi sunt, si rursus inquirant qualiter eleemosynas agere valeant, non se bene reliquerunt; et simile est eos aliquid retinuisse unde eas faciant. Si enim se bene reliquissent, nec pedem, nec manum, nec aliud membrum haberent, quibus eas facerent.



CAP. XXXVIII.---Qualiter pastor erga subjectos se habeat.

1. Verumtamen pastor, cui licet, si quid exterioribus [Col. 1105A] tribuit pauperibus, tunc omnino caveat ne interioribus noceat, quandoquidem omne bonum quod agit est commune discipulis, caute debet observare ne illud eis auferat. Quidam enim si viderent eleemosynam tribui, quamvis tunc eis placeret, postea sibi displiceret, dum quolibet indigerent, conquerentes dicerent: »Propter hoc quod pastor noster praebuit, habemus nunc inopiam.« Et haec est natura viri sapientis quod tunc, cum bonum operatur, penitus caveat ne sibi vel alii noceat.



CAP. XXXIX.---De retributione justorum qui caeteris praebent bonum exemplum.

Quisquis bonum ostendit exemplum, de cunctis audientibus bonis et malis suam habet remunerationem: [Col. 1105B] de bonis, quia eum sequuntur; de malis, quia nolunt eum sequi, et sua sponte facerent. Deus autem illi imputat eos omnes salvos fecisse; pax enim quae ab auditoribus non recipitur, ad praedicatorem, si fidelis est, revertitur.



CAP. XL.---De consilio unicuique homini necessario.

Si quis sponte sua peccata deserit criminalia, optime placet Deo; sed si levitas loquendi vel irascendi, seu aliquid tale culpabile erat in eo, magis Deo placet, ut illud expugnet quod semper eum insequitur. Hoc est enim abnegare atque relinquere semetipsum.



CAP. XLI.---De differentia poenarum infernalium et gaudiorum coelestium.

[Col. 1105C] Homo damnandus, si poenas et tormenta videret infernalia, qualia sunt et passurus est, nullum traheret ad se membrorum quae possidet, ibidem terrore moreretur: qui vero salvabitur, si gaudia videret coelestia qualia sunt, et habiturus est, confestim prae dulcedine transmigraret. Non potest enim res corporalis in hac vita sustinere spiritualem, ut eam intueatur.



CAP. XLII.---De amore divino qualiter habendus sit.

1. Idcirco amorem immisit Deus in auro et argento caeterisque rebus terrenis, ut suus amor esset inde charior meritique majoris, ipsum habituris. Cum enim aliquis vult concupiscere quodlibet hujus saeculi, a Deo sibi datur optio, quasi diceret: »Elige quod malueris, aut me qui sum Deus, [Col. 1105D] aut rem temporalem. Si me elegeris, magis tibi dabo quam concupiscere possis; si aliud elegeris, totum amittes.«

2. Attamen Dominus bene concedit homini quidquid sibi necessarium est, nullusque propter hoc unquam damnabitur, si omnem censum congreget quem acquirere poterit, tali modo ne sibi primum inde faciat injuriam nec alii. Eo namque modo quo census ab aliquo colligitur Dominus disponit ut expendatur. Quisquis enim perverse et injuste congregat, insipienter devastat; qui vero juste congerit, Deo cooperante, in bonum expendit.

3. Nec ideo pauper spiritu esse desistit quisquis illud solummodo concupiscit cum quo Deo servire possit, sed in nulla parte sui cordis velit, ut in [Col. 1106A] qualibet re possessa alius inde damnum habeat, vel ipse a Dei praecepto discedat. Et semper cum aliquis vult peccare, super omnia damna deberet hoc cogitare: »Nunquam hoc faciam; amor namque divinus inde mihi minueretur:« et hoc timore a Deo protegeretur. Portaret etiam verecundiam ante peccatum, non peccatum ante verecundiam.



CAP. XLIII.---De gratia et bonitate divina qua quisque visitatur.

1. Deus tradit bonum suum unicuique homini tali pacto, quasi diceret ei: »Cum hoc bono auxiliare mihi, quantum poteris, et si juxta facultatem tuam operaris, ego qui Deus sum, perficiam quod tu facere nequis, gratia mea te salvabo, et quod omnia feceris imputabo; si vero cum hoc quod tibi [Col. 1106B] commisi mihi non servis, si amplius tibi traderem, esset in perditione.«

2. Ideoque in omnibus in quibus Deus majus alicui quam caeteris attribuit, debet inspicere dispositionem qua Deus illud efficit. Si censum habet, cogitet eum a Deo sibi traditum ad suos pauperes procurandos, et in eo sperat atque confidit de illis. Ideoque permittit eos habere inopiam ut eos dives sibi pascat, sicut debet credere. Omnis enim census, ubicunque sit, semper Dei est.

3. Cumque eum mutat aliquis et pauperi tribuit, nihil ibi Deus nisi voluntatem intuetur. Nullus enim tantam eleemosynarum valet facere congeriem quae coelum attingat, sed bona voluntas omnes coelos [Col. 1106C] penetrat, cum eleemosyna praebetur propter hoc tantum, ut Deus inde laudetur. Et est certum divitem amplius lucrari cum paupere, quam pauperem cum illo.

4. Similiter quisquis est fortis ad laborandum, vel sapiens ad loquendum, credat suam fortitudinem atque sapientiam alios meruisse, et tam pro se quam pro aliis eam sibi a Deo donatam fuisse. Hoc idem de singulis debet cogitari virtutibus.

5. Tunc enim bonum prodest homini, cum illud a se removet, credens a Deo sibi traditum, ut inde caeteris deserviat. Ideoque melius debet credere quoniam ipse potest damnari propter virtutes quas habet, nisi eas ab elatione custodiat, et alius inde proficiat. Malum vero debet quisque sibi proximare [Col. 1106D] hoc modo, quod qualicunque modo sibi contingat, illud se meruisse credat: et eum Deus immunem faciet, quoniam inde sese accusabit.



CAP. XLIV.---Qualiter se aliquis apud semetipsum habeat.

Melius potest videre homo id quod est, quam id quod non est. Cognoscat igitur homo se esse peccatorem, et cognoscet veritatem. Nequaquam se justum credat, quoniam mendax esset: in hoc enim est omnis viri justitia, quatenus credat solum Deum habere justitiam.



CAP. XLV.---De remuneratione eleemosynae ab aliquo perpetratae.

1. Postquam aliquis sepultus est, nullum habet tam bonum amicum quin ab illo discedat ac domum [Col. 1107A] redeat. Non longe vero sunt daemones animam capere volentes. Sola autem eleemosyna nunquam ab illo discedit, si ab eo perpetrata fuerit: imo praecedit et animam post se ponit, praeparans clypeum suum contra daemones qui volunt irruere, eosque repellens, dicit eis: »Nunquid hic me non conspicitis?« Postea dicit animae: »Ne timeas.« Tandem ad judicium ante Dominum veniens diabolus suas narrat accusationes, dicens: »Sic et sic meum operata est obsequium.« Eleemosyna respondet: »Quidquid fecerit, ab omnibus peccatis ejus immunem facio.«

2. Bonum est igitur ut talis socius acquiratur. Est vero multum avarus, qui Jesu Christo panem et vinum denegat, quod nequaquam suum est nisi [Col. 1107B] propter dispensationem, quandoquidem ipse carnem suam et sanguinem pro homine dedit. Sunt autem nonnulli majorem gerentes sollicitudinem de solo condimento ciborum, qualiter sit eis sapidum, quam de anima sua, somniantque manus habere plenas divitiis; expergiscentes vero, et ab hoc saeculo proficiscentes, nihil nisi vanitatem inveniunt.



CAP. XLVI.---De differentia stulti et viri sapientis.

1. In multis dissident sapiens et stultus, sed in hoc omnino. Stultus dum bonum operatur non ibi divinam aspicit voluntatem, sed propriam; cumque vult eleemosynam suam eis tribuere quibus non est magna necessitas, et possent inde sufferre, Deus illi ex adverso respondet: »Quid de illo censu [Col. 1107C] facies quem tibi commisi? quo vis eum deferre? Hic me adjuva in isto paupere ubi magis affligor fame, frigore atque miseria, et me visitante careo.« Stultus respondet: »Hic te adjuvem ubi tu velles? Vae sibi qui hoc fecerit, imo tibi huc vadam auxiliari unde nullam mihi rependas gratiam?«

2. Hoc dicit operibus. Nam eleemosyna quam tribuit nihil ei prodesset, ut sibi videtur, nisi prius eam amisisset quam ab eo fieret. Hoc enim illi Deus respondet. »Si faceres ad placitum meum, ego te laudarem, et ab omnibus angelis meis te laudari facerem; quia vero, juxta deliberationem tuam, hoc agis, idipsum quod postulas non habebis.« Ita stultus super arenam aedificat, et quantulacunque pluvia laudis humanae, dum ab aliquo dicitur quod bene fecerit, totum inde defert aedificium.



CAP. XLVII.---Item de meditatione viri sapientis.
[Col. 1107D]

1. Vir autem sapiens aliquando de qualibet parva re meditatur: »Istud pro anima mea tribuam, sed nimis est minimum: attamen secundum Dei voluntatem, si possum, faciam, ne penitus minuatur.« Si vero magnum est quod vult tribuere, tunc omnino vir prudens observat ne ignava electione illud amittat, dicens in corde suo: »Deus, ubi mavis ut hoc tibi reddam, aut cui membrorum tuorum amplius est necessarium? nam illi vellem erogare.«

2. Dum hoc autem sciscitatur, eleemosyna sudat, floret et fructificat in manu viri sapientis. Cumque suam charitatem aliquis verecundo pauperi tribuit, magna miseratio est ut ei verecunde similiter [Col. 1108A] praebeat, cavens ne agnoscatur. Deus enim manifestat bonum quod occultatur, faciens illud oblivisci quod ostentatur.

3. Quisquis ergo vult honorari, totam intentionem in Domino ponat, semper elaborans qualiter bonum suum augeat.



CAP. XLVIII.---De subventione pauperum.

1. Perfectius est aliis subvenire pauperibus quam suis cognatis. Quamvis enim sancta Scriptura minime prohibeat propinquorum auxilium, imo concedat, tamen carnalitas trahit hominem ad illum amorem, quo sinistra subripit aliquid dextrae. Quod Jesus Christus prohibet.

2. Praeterea bonum est succurrere cunctis auxilium poscentibus, orphanis et viduis, caeterisque [Col. 1108B] pauperibus super hoc quod requirunt; sed multo melius ac Deo acceptabilius est ut ei corporaliter ac spiritualiter subveniatur, a quo salus animae suae postulatur.



CAP. XLIX.---De discretione necessaria ad bonum perficiendum quod incoeptum fuit.

1. In initio boni non parva deliberatio necessaria est, et magna firmitas, dum aliquis illud operatur, ne ipsum deserat donec perficiatur.

2. Hac ratione quisquis causa orandi Jerusalem aut quemlibet sanctorum adire desiderat, prius debet meditari universum obsequium quod Ecclesiae suae in oblationibus caeterisque rebus facturus erat, dum immorabitur in eundo ac redeundo ab orationibus; [Col. 1108C] quod debitum prius ab eo persolvatur antequam illuc proficiscatur. Nam propter quodlibet bonum quod homo velit agere, nequaquam Deus consulit injuriam facere, imo prohibet. Et haec est prima justitia injustitiam devitare: propter hoc, ante omnia debet Ecclesiae debitum persolvere, cujus filius est, multumque decipitur qui pro nihilo bonum operatur, quod universi faciunt qui divinam ibi voluntatem non inspiciunt. Sed certe hoc modo omne bonum quod perpetraverit, et laborem quem in peregrinatione toleraverit Deus recipiet gratius propter justitiam quam erga suam ipse fecerit Ecclesiam: quin etiam omne divinum officium quod in ea fiet erit suum.

3. Praeterea cum vadit ad orationes debet hoc cogitare, dicens in corde suo: »Sed ego quo pergere [Col. 1108D] volo? quandoquidem cum illo sancto nihil loquar, nec ipse dicet mihi aliquid. Deus, propter hoc illuc proficiscor, quoniam ipse tibi servivit: faciam ergo similiter.« Atque cum hoc animo potest remanere; vel si vult, illuc abire.



CAP. L.---De superbia quam facit aliquis relinquendo proprium coemeterium.

1. Haec est ultima superbia quae fit in fine, cum aliquis proprium coemeterium deserit, faciens se in alio sepeliri. Tunc enim omne bonum abnegat quod in Ecclesia sua receperat, ubi veniebat causa consulendi, cum se vellet emendare et a vitiis surgere.

2. Nullus enim rectior est peregrinus, quam ille [Col. 1109A] qui ad ecclesiam suam proficiscitur. In hoc quoque potest intelligi misericordia quam Deus exhibet pauperibus, quoniam ipsi ubi debent sepeliuntur.



CAP. LI.---Cur Deus peccantibus sua secreta celare consuevit.

1. Plurima peccata quae fiunt, propter incredulitatem fiunt. Quoties enim aliquis vult peccatum facere, divinum ei praeceptum dicit econtra: »Ne facias.« Et a conscientia reprehenditur, et hoc totum discredit homo cum peccat. Nam quicunque peribit, nunquam gaudia credidit coelestia, nec poenas infernales, quamvis dicere audiat, vel in Scripturis legat, sive caeteris annuntiet. Non enim mavult Deus ab inimicis suis secreta sua cognosci, quam aliquis saecularis homo a suis malevolis et a [Col. 1109B] quibus quotidie impugnatur.

2. Deus autem cum sibi placet, confirmat fidelem suum in fide et in dilectione boni, aliquando plus, aliquando minus. Cumque fides illa atque dilectio elongatur ab eo, saltem reminiscatur quod eam semel habuerit; et eum ibi Deus reducet, si se a malo custodiat.



CAP. LII.---De illo qui in praesenti sua bona recepit.

Nihil est pejus homini quam in hac vita habuisse omnia bona sua, nihilque melius quam habuisse omnia mala sua. Ille namque qui omne bonum suum habuit, quantumcunque duraverit, in transitu fuit, graviusque sustinebit angustias in quibus fuerit in aeternum; alius qui mala pertransiit cum [Col. 1109C] majori gaudio bona recipit, et omnis labor quem pertulit placet ei propter requiem in qua permanet. Hoc Abraham respondit diviti qui cruciabatur in inferno: Fili, recordare quia recepisti bona in vita tua, et Lazarus similiter mala; nunc autem hic consolatur, tu vero cruciaris (Luc. XVI).



CAP. LIII.---Ratiocinatio subtilitatis divini examinis.

Si quis electorum moriatur ante judicium statimque resurgat, feceritque peccatum aliquod unde sit ei necesse purgari, tantam poenam tamque longam in uno momento temporis moriens sustinebit, quantam alius toleravit pro eodem peccato, qui mille annis vel eo amplius permanserit in igne purgatorio. Nisi enim ita esset, tempore Deus indigeret ad suam justitiam faciendam; ipse vero plus potest [Col. 1109D] agere quam homo dicere vel cogitare.



CAP. LIV.---De fatua anxietate stulti.

1. Stultus est anxius de bono viro quid agat, dum videt eum in uno loco manentem, nec aliquid operantem; in hoc autem posset animadvertere quod aliquis laborator in minima portione terrae tota die repetit quid faciat, nullaque est necessitas ut sit otiosus. Cur ergo cogitaret de illo aliquis, qui cum Deo permanet et cum Deo ambulat per coelum et per terram cogitatione, quatenus ei desit operatio.

2. Nam quolibet angusto loco vir bonus spatiose consistit propter charitatem quam hospitatus est; malus autem ab universo regno capi non valet, imo manet stricte, propter iram quam fert adversus alium.



CAP. LV.---De differentia intentionis cujuslibet.
[Col. 1110A]

1. Universa opera quae fiunt, bona vel mala sunt propter intentionem. Judas autem et Judaei, quantum potuerunt, de morte Christi tractaverunt, unde mundus redemptus est; nihilque sibi profuit, quoniam prava erat intentio. Sanctus Petrus et alii discipuli Domino moriente contristati sunt, nec in illa tristitia damnum aliquod habuerunt, quia bonus fuit intellectus.

2. Propter hoc etiam fit pictura crucis, cum Adam ad pedes crucifixi depingitur. Ipse namque designat omnes justos qui erant in inferno praestolantes mortem Jesu ad suam liberationem, multumque sibi placuit cum eam ipse pertulit: propter quod Adam levat manus ad Dominum prae gaudio quod [Col. 1110B] habet, quoniam ipse est in cruce. Mater vero Dei et sanctus Joannes evangelista, qui juxta pinguntur, tristes erant de passione ipsius et eis sua salus displicebat. Tantum est homo nescius in hoc saeculo!



CAP. LVI.---Quae fuit infirmitas sancti Pauli.

Infirmitas sancti Pauli erat sibi clavis virtutum. Sicut enim aliquis dives thesaurum suum reservat in quodam loco secreto, tuto et valido, et postea firmat ostium, ne quis fur ingrediatur, ita fecit Deus in dilecto suo Paulo. Misit in eo thesauros sapientiae, et postmodum firmavit ostium, clavem inde deferens: cumque eam Apostolus ab eo requisisset, noluit ei tradere. Thesaurus enim minueretur, si eum Deus ab infirmitate sanaret.



CAP. LVII.---Ne aliquis desinat operari bonum dum permanet in crimine.
[Col. 1110C]

Est aliquis cui convenit bonum operari cum credulitate perdendi. Quisquis est in uno crimine nolens illud relinquere, nequaquam pro eo deserat bonum agere quod poterit: imo illud instantius faciat tali intentione ut in corde suo dicat: »Deus, ego bonum istud operor, sed certissime scio me sine fine damnandum, si in hoc peccato deprehensus fuero; sed idcirco bonum facio, ut des mihi crimen odio habere.« Et hac fide Deus illum eruet a peccato, et tunc omne bonum suum recuperabit quod primitus fecerat; alioquin si putaret se salvandum esse cum crimine, desperatus esset. Est enim spes ut bonum operando salutem aliquis a [Col. 1110D] Deo praestoletur; a spe cecidit qui malum agendo se salvandum arbitratur.



CAP. LVIII.---De assiduitate stulti malum operantis.

Pejus operatur in terra stultus cui creditur, quam exercitus alienus. Exercitus enim brevibus diebus abit, et a stulto longo tempore devastatur. Hinc Salomon ait: Vae terrae, cujus rex est puer! (Eccle. X.)



CAP. LIX.---Qualiter aliquis debet mundum relinquere.

1. Omnia peccata displicent Domino; sed penitus ei displicet, cum aliquis peccat spe boni faciendi.

2. Verbi gratia, quisquis aliquid optimum vult agere, scilicet relinquere saeculum, vel aliud quodlibet, et spe hujusmodi prius facit unum de criminibus, dicens in corde suo: »Universa peccata in [Col. 1111A] quibus maneo simul relinquam.« Tunc quasi interdicit Domino ne se ad bonum perducat quod cogitabat, facitque similiter ac si aliquis in luto volutaretur, cum se vult balneare; deberet autem potius suos pedes abluere, ut absque sorde balneum intraret.



CAP. LX.---Tractatus de usura.

1. Quisquis usuram accipit, delinquit: et qui eam tribuit, similiter hoc modo. Cum aliquis immoderantia sua fecit expensam quam sua nequit tolerare facultas in cibo vel in vestibus, sive caeteris rebus, possetque vitam suam quoquo modo cum re possessa sustentare, postmodum propter illam superfluitatem pergens ad feneratorem, similiter peccat in censu quem illi tribuit, quemadmodum alter [Col. 1111B] qui accipit. Nullus enim unquam inopiam haberet, si in modestia permaneret, et unum crimen impellit eum in aliud, nunquam etiam sine inopia fuerit qui semper suos reditus, antequam illos habeat, expendit.

2. Multis modis in usura delinquitur, sed ab eo penitus, a quo pignora capiuntur. Postquam enim ea susceperit circa finem vitae suae filio suo vel cui vult ea relinquere, dicit: hoc vero dicit operibus validius sermone loquentibus: »Fili, ego moriar, et Deum impugnavi, quandiu vixi, nec mihi sufficit, sed te vicarium pro me relinquam, ut illum cum hac eadem usura impugnes.«

3. De isto potest dici quod, etiam postquam mortuus est, adhuc fenerator est, et assidue pecuniam [Col. 1111C] suam dat ad usuram. Quidquid enim recipitur praeter id quod commissum est, usura est.

4. Rursus aliquis haereditate peccatum patris requirit, decimas quas abstulit vel aliam terram: quod tantumdem sibi valet ac si infernum haereditate postularet. Sciat autem indubitanter se nunquam illic adfuisse; nam si unum tantum momento illic exstitisset, nunquam pro universo censu mundi illuc redire vellet.



CAP. LXI.---De viro sapiente.

1. Vir sapiens sermonem suum considerat, antequam illum proferat. Stultus vero qui minime rationem suam providet, dicit aliquando cum audit bona opera alterius: »Multum debet Deus huic [Col. 1111D] esse gratus, qui tantum bonum illius amore operatus est.« O stulte, cur hoc dicis, quod Deus homini de bono sit gratus? nunquid Deus erit gratus homini, quia videt oculis vel ore loquitur, vel incedit pedibus? Sed homo Deo gratias agat, quia sibi tribuit pergere, loqui atque videre, et similiter quia praebet sibi bona opera perpetrare.

2. Adhuc dicit insipiens de illis qui suos devicerunt inimicos, quosdam capiendo, alios interficiendo: »Isti quod sibi est utile peregerunt.« Errat qui hoc dicit ut homo suam utilitatem operetur, cum a Deo discedit et infernum acquirit. Nonne quisque se deceptum arbitraretur, si tantum quodlibet membrum ab eo auferretur? quid ergo de illo fiet qui corpus et animam suam interficit?



CAP. LXII.---De justitia.
[Col. 1112A]

Omne quod homo expendit foret sibi necessarium ut ex justo possideret; sin autem, saltem illud quod justius haberet, in expensam panis mitteret. Saepius enim eleemosynae de pane quam de caeteris rebus fiunt. Et qui non vult omne malum relinqure ad praesens, tamen quamdam partem deserat. Sic debet vir sapiens malum hominem docere. Cum eum omnino convertere non valet, demonstret ei qualiter in ipsa malitia quodlibet bonum faciat, et credet sibi ei melius quam si diceret ei malum universum relinquere.



CAP. LXIII.---Quomodo miles in expeditione se habeat.

1. Mirabilis scientia est, multumque Deo placet, [Col. 1112B] ut homo, dum malis interest operibus, a malo se contineat; quod potest hoc modo fieri: Miles in expeditione proficiscens causa domini sui naturalis cui se non valet subtrahere, si vult Deo adhaerere, dicat hoc in corde suo primitus: »Domine Deus, in hanc expeditionem ibo, sed vestrum militem ibi me futurum assero, nihil in ea nisi vestrum agere volens obsequium, dissipare malum et inquirere bonum hinc et illinc quantum potero.«

2. Cum hac intentione abire incipiat, praecurrens ac si vellet omnia capere, quos autem viderit faciat eos fugere ne capiantur; aut si alius eos capere voluerit, miles Dei prior eos capiat, et postea solvat, suosque socios a malo defendat, et alios, quantum [Col. 1112C] poterit: et ita potest esse monachus clypeum collo deferens, et reddere quae Caesaris sunt Caesari, et quae sunt Dei Deo (Matth. XXII).

3. Sed penitus unusquisque caveat ne de rapina eleemosynas faciat; amplius enim peccat aliquis eam pauperibus tribuendo quam aliis auferendo. Dum enim illam auferret, malum esse non dubitat; cum autem eam pauperibus erogat, inde se liberum putat esse, et sic a Deo recipitur, ac si quis coram patre filium interficeret, et postmodum ei sanguinem ad bibendum cum scypho aureo deferret. Est etiam majus peccatum auferre quam furari, quia major est superbia.



CAP. LXIV.---De ultione inimicorum.

Nullo modo valet aliquis tam bene se ulcisci de [Col. 1112D] inimico suo, quam hoc illi auferendo cum quo sibi malum ingerit; si vero malum pro malo ei reddatur, malitia augebitur, nec inde quisquam ultus fuerit, imo eam adauxerit. De hoc profecto nemo se vindicat quod plus auget, quam minuat. Qui vero bonum pro malo suo reddit inimico, tunc de malitia se plene ulciscitur, quia destruit eam, auferens ei locum suum ubi manebat, videlicet illius animum qui aliquando ad bonum convertitur; aut si non convertitur, penitus ei poena infernalis augetur, et inde valde ultus est.



CAP. LXV.---Qualiter fiat oblatio altaris.

1. Dominus dicit in Evangelio cuilibet offerre volenti: Si offers munus tuum ad altare, et recordatus fueris quia frater tuus habet aliquid adversum [Col. 1113A] te, relinque ibi munus tuum ante altare, et vade prius reconciliari fratri tuo (Matth. V). Hoc autem duobus modis debet intelligi: ille namque qui fecit injuriam justo judicio debet pacem inquirere, nec magnam fecit perfectionem, imo peccaret, nisi hoc ageret.

2. Cum autem aliquis sibi injuriam fecerit, et postea factor ejusdem malevolus fuerit, tunc est perfectio ut pacem inquirat. Sic enim Jesus Christus egit in cruce: prius suis crucifixoribus condonavit, antequam ab illo requirerent. Propterea debemus credere quod similiter in illo sermone evangelico praecipit et vult ut ita fiat.

3. Rursus quisquis alii fecerit injuriam, si postulet ab eo veniam, ille vero nullo modo sibi [Col. 1113B] velit indulgere, Deus vertit sententiam super istum de malefacto, nec propter aliud peccatum quisquam Deo demandat ne sibi indulgeat, nisi cum suo non vult dimittere inimico.



CAP. LXVI.---Quomodo amens custodiatur

1. Aliquando turbatur homini cerebrum, sensusque mutatur, abnegat etiam, jurat, ignorans omne bonum atque semetipsum. Si vero in illa perturbatione moriatur, credi nequaquam debet ut ideo damnetur, si antea dum convalesceret non erat in crimine, et a malo se conservans Deo adhaereret. Deus enim est fidelis, et judicabit eum secundum memoriam sanitatis.

2. Tale vero consilium foret ei necessarium qui hac infirmitate detinetur, ne quis eum ad sanctos [Col. 1113C] duceret. nec alibi nisi quominus posset. Populus enim inde rident, et in ecclesiis amittunt suam orationem; quin etiam verberatur et omnino turbatur ei cerebrum, crescitque infirmitas et est magnum peccatum: verumtamen in quadam domo deberet secretius teneri, temperate custoditus a frigore et a calore, et amici sui orarent pro illo.



CAP. LXVII.---Ne aliquis laicus clericos inaniter reprehendat.

1. Aliquis laicus propter peccata sua defendenda dicit aliquando: »Cur peccant clerici scientes Scripturas atque secreta Dei?« Vir autem sapiens hoc modo ei respondeat: »Amice, quandoquidem clerici reatum agnoscis, sapientior illo es circa rem [Col. 1113D] hujusmodi; cur ergo non caves ne illud facias unde alium reprehendis? Scriptura cordis quam Deus tibi immisit, tibi semper ostendit quid relinquere debeas vel agere; sic itaque scienter peccas ac si clericus esses.«

2. Certissime scias quod nunquam tibi proderit, si alius pereat, et tu illum sequaris. Stultiorem enim rationem nemo requirat quam illius est, qui pastori suo dicit: »A te requirar, si me ad perditionem deduxeris.«



CAP. LXVIII.---De consilio dato unicuique.

1. Plus conqueritur homo multoties de hoc quod sibi non expediret, quodque Deus ab eo nunquam requireret, quam de caetero propter quod damnabitur. Quemadmodum ille qui dicit: »Non habeo [Col. 1114A] censum cum quo Deo serviam, vel unde eleemosynas faciam.«

2. Vir autem sapiens ostendat eum locupletem hoc modo, quatenus ei dicat hoc: »Tu itaque, frater, cum ita sis pauper, quo pretio pedem, vel quodlibet membrorum tribueres?« forsitan respondebit: »Nullo, Domine.« Item: »Oculos quanto censu a te erui permitteres?« vix dicet: »Pro tanto.« Sapiens vir potest ei dicere: »Multum igitur es dives quandoquidem pro magno censu non dares quod possides.« Diligenter itaque membra custodi, sed tantum ea dilige ne perdas ea perenniter in inferno.



CAP. LXIX.---Qualiter se habeant viri religiosi cum aliquis infert malum.

[Col. 1114B] 1. Cum aliquis infert malum religiosis, et ipsi clamorem ad Deum faciunt legentes maledictiones pro suis malefactoribus, tunc quasi interdicunt Domino ne sumat inde justitiam. Deus autem qui praesto aderat ad faciendam vindictam respondet eis: »Revertar itaque, quoniam me non exspectastis, et vos ipsos ulti estis maledicendo.«

2. Prius enim malefactor conveniri deberet quare hoc egisset. Si vero responderet se fecisse propter inopiam, religio ei succurreret; si autem propter superbiam hoc egisset, universus claustri conventus Deum ex toto corde rogaret ut hoc ei dimitteret; et aut illum Deus converteret, aut suam ab eo justitiam sine dilatione sumeret.



CAP. LXX.---Ne liceat cuiquam, vel pastori, aut discipulo, claustrum suum exire causa orandi.
[Col. 1114C]

1. Pastori licet mittere discipulum suum ubique pro sua religione sustinenda. Si vero discipulus causa orandi Jerusalem adit, vel quoslibet sanctos, sua deliberatione vitam suam abnegat, ignorans bonum ad quod venerat. Nam pecuniam illuc ferre non valet nisi diu caeteris eam furatus fuerit.

Postremo quomodo perget Romam vel alibi qui sibi pedes abscidit?

2. Tandem cum pastor et universus conventus absolvunt discipulum inobedientem causa illuc abeundi, nequaquam eis sufficit ut ipse solummodo a Deo discedat, nisi simul omnes peccati sint participes, abitque discipulus in infernum liber ut [Col. 1114D] sibi videtur, quoniam ab eis absolutus est. Si enim excommunicaretur, formidaret jugiter et forsitan reverteretur.

3. Si vero pastor causa orandi quopiam proficiscitur, ille penitus claustrum absque retentaculo perforat, dicens aliis omnibus ut similiter faciant.



CAP. LXXI.---Qualiter sermo divinus audiatur.

Cum aliquis sermonem audit Dominicum, quamvis totum retinere non valeat, tantum proficit cum sibi placet, quantum deficeret si displiceret. At saltem quisque tantum eniti deberet ut inde retineret unde posset anima vivere, donec iterum loqui de Deo audiret: quemadmodum aliquis ad mensam residens tantum de cibo sumit, ut ad aliam comestionem [Col. 1115A] attingere possit. Utrique enim necessarium est ut comedat tam corpori quam animae, et neutrum diu valet vivere postquam ei cibus omnino deficit.



CAP. LXXII.---De bono quolibet, qualiter, vel quemadmodum fiat.

1. Multis exemplis quisque posset animadvertere; quidam enim radendo bonum suum metiuntur, quidam autem accumulant, nonnulli etiam additamenta ponunt. Quando bonum fit retrahendo, nec cum magna voluntate, tunc fit radendo; cum opus bonum placet, placere et delectari est cumulus boni. Item nonnullis ob majorem perfectionem displicet, quia melius non egerunt, et ecce additamenta. Hujusmodi vero bonum cumulatum et coagitatum [Col. 1115B] ac supereffluens debet homo Domino reddere, qui comparavit eum charissimo pretio sui sanguinis.

2. Rursus malum ita crescit, dum placet, sicut et bonum: quamobrem majus peccatum est suum inimicum occidere quam amicum. Nam de interfecto amico unusquisque iratus est, et a Deo dimittitur (quoniam homo inde ex corde poenitet. Tantum vero placet alicui se inimicum suum occidisse, quia vix inde valet ad indulgentiam pervenire: et postquam inde etiam judicium sumpserit, deinde in corde suo dicit: »Deus, benedictus sis qui me de isto ad poenitentiam peccato adduxisti. Verumtamen multum mihi placet illum esse mortuum qui mihi nocebat.« Et dum hoc considerat, nunquam tam [Col. 1115C] longe fuit a poenitentia.

3. Est enim poenitentia, ut quisque poeniteat, quam Deus solummodo homini per gratiam suam attribuit. Nam presbyter faciens judicium prius peccatorem interrogat utrum poenitentiam afferat, vel ei peccatum displiceat? Si ipse respondet: »Minime poenitet,« quod judicium potest ei facere, nisi poeniteat? Si vero dicat: »Poenitet me,« potest eum judicare et poenitudinem concedere, quam Deus illi tribuit, videlicet ut semper inde poeniteat.



CAP. LXXIII.---De majore labore quem patitur aliquis in modico bono, quam si bonum esset magnum.

1. Majorem laborem patitur aliquis in modico [Col. 1115D] bono, quam si bonum esset magnum: nam parvum bonum minime perducit hominem ad perfectionem divinae dilectionis in qua requies est, sed magnum bonum facit eum ibi pervenire.

2. Quod si quis quaerat quod bonum est parvum vel quod magnum? quisquis bona facit opera, potest hoc in semetipso videre, nam alii non expedit scire. Si bonum ei placet, et in requie manet dum illud operatur, magnum est: si autem displicet et in inquietudine consistit, parvum est bonum.



CAP. LXXIV.---De iracundia et anxietate nequam hominis, et de gaudio et dulcedine viri justi.

Malus homo plorat iracundia et anxietate; vir [Col. 1116A] autem bonus plorat gaudio, et dulcedine aliquando. Malus vero minime vult egredi de tribulatione in qua consistit ita ut moriatur; timet enim ut in inferno sibi augeatur: justus autem ex dulcedine in qua manet spe majoris migrare desiderat. Potest etiam unusquisque scire quod magnum erit gaudium quando ridebit homo cum Deo, quandoquidem in praesenti tantum est, dum lacrymatur.



CAP. LXXV.---De differentia viri justi, et nequam hominis.

1. In multis sunt similes vir bonus et malus. Ambo possunt vigilare, jejunare, eleemosynas dare et alia bona quamplurima facere; bonus autem [Col. 1116B] potest ex corde dimittere, malus vero minime.

2. Quemadmodum si cuilibet viro ditissimo diceretur: »Praebe unum obolum aut interficieris,« facile praeberet eum pro vita salvanda. Si quis autem diceret alicui pauperi: »Da mille marchas argenti, vel suspenderis,« suspendi posset, et nunquam eas tribueret, quoniam non haberet. Sic et vir bonus est tam opulentus in bono, quod minime gravatur dum ex corde dimittit: tantum repletur indulgentia, quod antea condonat quam ab eo postuletur. Malus vero tam pauper est in bono, quod nullatenus hoc valet agere, nec etiam credere quod a bono perficiatur.

3. Est autem aliquis qui ob superbiam respuit indulgentiam, cum a viro justo sibi impenditur, [Col. 1116C] dicens: »Non curo ut mihi dimittas.« Qui vero remissionem exhibet eam nolenti recipere, sic agit ac si prunas super caput et humeros ei perflaret. Tantopere superbienti atque dedignanti poena infernalis augetur.



CAP. LXXVI.---De poenis quas patiuntur injusti.

1. In hoc potest intelligi quod magnae fuerint poenae quas impius patietur. Vult enim Deus ut sui fideles in hac vita tribulationes sustineant pro suis peccatis redimendis, quibus suam mortem addidit atque suum laborem ad illorum redemptionem. Cumque mors illa nihil prodest perituris, imo poenam eis adauget: nec propter peccata sua laborem tolerant quem Deus recipiat, imo quantum praevalent ea faciunt, et inde justi sese custodiunt. Sciri [Col. 1116D] potest itaque quod magnam poenam sunt habituri; sed voluntas peccandi aufert eis formidinem poenae.

2. Tam fidelis est Deus quod mavult a se postulari magnum aliquid quam minimum. Cum vero minus ab eo postulatur, videlicet hujus saeculi divitiae, quandoque denegatur: majus autem si quis ab eo bene petierit dabit sine dubio, videlicet suum regnum: et ut trahat ad melius, subtrahit aliquando deterius.

3. Quisquis in pace et gaudio sustinet, cum necessaria victui non habet, nondum perfecte est abstinens, attamen bene facit; sed tunc est abstinentia perfecta dum habet coram se quod corpus [Col. 1117A] concupiscit, et inde se continet ne eo utatur. In hoc autem major est abstinentia, quod aliquis minus appetit de rebus hujus saeculi.



CAP. LXXVII.---De boni et mali magnitudine.

1. In magnitudine boni est aliquando mali magnitudo: nam qui Dominum plus agnoscit (quod est magnitudo boni), validius delinquit cum ab eo dissentit. Propter hoc, tam magnum fuit diaboli peccatum, quia tantopere Dominum cognoscebat; et deinde peccatum Adae, quoniam in tanto bono consistebat. Similiter unusquisque homo quo amplius ei Deus bona sua tribuit corporaliter vel spiritualiter, majorem injuriam facit, cum ab eo dissentit. Hoc etiam debet immittere magnum timorem omnibus hominibus, quod angelus benignus pro [Col. 1117B] quadam mala cogitatione factus est diabolus, et cecidit perenniter. Quid igitur fiet de homine qui quotidie malum cogitat et operatur?

2. Majus bonum arbitratur malus homo se facere pro Domino cum ad tempus a malo se abstinet, quam bonus dum assidue bonum operatur. Quicunque enim justior est, magis omne bonum suum despicit, quamvis charius habeat quam alius quod videtur esse contrarium. Sed hoc modo debet intelligi: Quisquis amplius elaborat pro Domino et magis in bonis enititur operibus, in tantum incitat cum sanctus Spiritus quod opera quae facit parvipendit, quia nequit ea facere meliora, videturque sibi tardari, quia totum non valet agere quod ei sui [Col. 1117C] spiritus voluntas suggerit.

3. Ita facit Dominus virum justum parvipendere bonum suum, ne illud amittat. et illud tamen tantum diligit quod nullo modo vult ab eo separari. Quisquis autem hoc non intelligit, non multum de divina dilectione sensit.



CAP. LXXVIII.---De timore vir sapientis quem habet erga bona divina.

1. Magis pertimescit vir justus de bonis in quibus est ne se coram Deo accusent, quam de criminibus quae fecit dum esset in saeculo. Nam de criminibus bene novit unusquisque quod dimissa sunt, ita tamen ut inde poeniteat, nec deinceps ad ea redeat: bona vero multis modis homo potest perdere, si alium inde despiciat, aut ea ex se arbitretur habere; [Col. 1117D] vel si dignum se credat quia sibi tribuit Deus facere ea; sive putet quod propterea debeat a Deo salvari, aut si laudari appetat, ut inde Deo honorem auferat, seu propter aliam remunerationem faciat quam in hoc saeculo habeat.

2. Multis etiam modis aliis damnatur aliquis propter Dei beneficia, propter ejus sacrum eloquium, et propter sanctae Ecclesiae sacramenta, quoniam aliquis accedit ad ea cum sit indignus. Majorem enim poenam patietur qui pro bono et malo peribit, sicuti falsi Christiani, quam qui pro malo tantum damnabitur, quemadmodum increduli.

3. Cumque Dominus protegit fidelem suum ab omnibus insidiis bonum impedientibus, gratior est ei et amplius eum laudat quam quia donat sibi crimina [Col. 1118A] quae fecit in saeculo. Ipsa namque remissio foret ei damnatio nisi a Deo defenderetur, quemadmodum in Evangelio, servo qui dimittere alii noluit

Deus autem tam sapiens est custos, quod bono suo malum adjici non permittit: cum vero aliquis sibi illud attribuit, Deus eum in manus inimici tradit. Valde autem decipitur qui pro bono suo reprobatur.



CAP. LXXIX.---De reprehensione verborum stulti qualiter ei vir sapiens respondeat.

Aliquis stultus dicit hoc: »Satis esset mihi mansisse uno anno in religione, tantum ut me Dominus in fine in bonis operibus inveniret, et possem esse confitens.« Vir autem sapiens hoc modo sibi respondeat: [Col. 1118B] »Frater, vis ut post mille annos a gloria sua te Deus projiciat? an ut te perpetuo salvet?« Forsitan respondebit: »Salutem exopto.« Itaque cum sine termino et absque fine vis a Deo salvari, cur ei vis interponere terminum vel intermissionem ad suum servitium faciendum?



CAP. LXXX.---De consilio dato unicuique ne aliquis stultitia sua bona differat operari.

1. Summa stultitia est ut homo differat peccata sua confiteri, Dominum exorare, eleemosynas dare usque ad finem vitae; studiose enim et pro posse suo Dominum impugnat aliquis triginta annis vel quadraginta, et postmodum quamcitius vult ut Deus sibi remittat. Tantumdem autem ad minus [Col. 1118C] deberet elaborare ad faciendam concordiam, quantum elaboravit ad discordiam: amplius enim quisque moratur ad abluendum aliquod quam ad contaminandum.

2. Postremo vero in nullo opere tanta incolumitas vel tanta vis est homini necessaria, quanta ad Deum deprecandum, et ex toto corde diligendum. Cumque corpus deficit atque memoria sibi minuitur, quomodo eum exorabit ac confessus fuerit? Magis enim laborat aliquis solummodo in oculis suis aperiendis cum valde infirmatur, quam si una die pergeret dum convalescit. Nec est rectum consilium cum aliquis dicit: »Ego Deum deprecarer, nisi aegrotarem.« Illi qui benefecerit respondet Dominus: »Cur alias orationes requiris nisi me? Ego [Col. 1118D] sum hic tecum, meum peragens officium.« Si vero negligenter egerit, dicit ei Deus: »Bene scio qualiter egeris dum esses sanus.«

3. Quin etiam non expediret homini ut in fine suo haberet unde sibi vel una eleemosyna fieret vel quo involveretur: magis enim una sibi proderit si sanus eam fecerit, quam innumerabiles factae post mortem suam; et vix diligetur ab alio magis quam a semetipso.

4. Tantum enim stultus est aliquis, quoniam omne quod possidet vult esse bonum, tam majus quam minus. Verumtamen de anima quae totum gubernat, operibus dicit: »Sit cujuscunque possit:« nam in potestate inimici eam tradit, cum a malo minime se custodit.



CAP. LXXXI.---De festinantia ad bonum faciendum.
[Col. 1119A]

1. Omnibus horis atque aetatibus multum Deo placet, si quis ad eum convertitur: sed dum aliquis est juvenis et corpus viride, sanguisque fervescit, omnino placet Domino si quis ei servire incipiat, membra retrahens a malo quod possunt agere, et ad bonum ea convertens. Tunc enim fit hostia viva et Deo placens.

2. Ideoque deberet quisque festinare ad bona opera facienda, quoniam ille qui unam orationem amittit vel aliud bonum, nunquam deinceps illud recuperabit, quemadmodum tempus praeteritum retro redire non valet. Nec tamtummodo reddet homo rationem Domino de superfluis cogitationibus vanisque [Col. 1119B] sermonibus ac malis operibus, sed de bonis quae deberet agere, dum mala perpetrat. Quoties enim quisquis non agit quae Deo placere cognoscit, criminaliter peccat: nec de hoc solo peccato valet quispiam agere poenitentiam, nisi Deus ei remittat per gratiam suam.



CAP. LXXXII.---De gravi tentatione cujuslibet justi.

1. Aliquando contingit viro justo gravis tentatio in oratione sua; et ecce cum ipse dicit: »Domine Deus, adjuva me,« tentationes ei crescunt. Dominus vero respondet illi spiritualiter: »Modo te adjuvo; quanto validius tentaris, tanto melius tibi subvenio, quia te vinci a tentationibus non permitto, nec vales aliter coronari nisi legitime certaveris: quid enim tibi modo faceret consolatio, donec [Col. 1119C] angustias pertranseas, et quam tibi necessarius sim agnoscas.«

2. Fidelis autem Deus est, nec tantum vult suum onerare jumentum, quamvis videat validum, ut ei spina frangatur, nec verberat ut illud prosternat, sed ut in viam reducat et citius pergat.



CAP. LXXXIII.---Item de eodem.

Hac ratione vir justus validius tentatur quam alius, quia magis sibi displicent tentationes. Non enim pejus cogitat caeteris qui malam voluntatem sequuntur, sed quanto melior est, tanto magis sibi displicet mala cogitatio, et amplius inde se reum existimat quam alius, dum mala opera perpetrat.



CAP. LXXXIV.---Item de eodem.
[Col. 1119D]

1. Eodem modo placet Deo cum vir bonus suffert tentationes, quemadmodum placet quia gratulatur de visitatione divinae dulcedinis: quod hoc exemplo potest animadverti: Quisquis uxorem habet, si eo absente alius cum illa de adulterio loquatur, nec illa consentiat, nullatenus eam ideo minus diligit quando revertitur; imo tantumdem placet ei quia sese defendit, quantum placet gaudium quod habet quoniam ipse venit.

2. Milites etiam cujuslibet munitionis si se ab aliquo defendant exercitu, absente suo domino, tantum placebit advenienti domino quia sese defenderint, quantum quod habebunt de suo adventu gaudium. Similiter placet Deo quando vir bonus [Col. 1120A] suffert tentationem, et postmodum in ipso Deo gratulatur.



CAP. LXXXV.---Qualiter aliquis a bono aliquando retrahendus sit.

1. Est aliquis cui melius est ut a bono retrahatur quam a malo. Non est enim necesse ut viro bono dicatur: Cave ab homicidio vel ab aliis criminibus. Si enim bonus est, cavet quantum valet.

2. Sed cum bonum operatur, tunc debet ei dicere quandoque pastor a quo regitur: Melius posses hoc agere, quatenus discipulus eo magis humilitatem custodiat, quia reprehenditur atque retrahitur ab ipso bono.



CAP. LXXXVI.---De bono humilitatis cognoscendo.

1. In hoc potest videri bonum humilitatis: nullus [Col. 1120B] enim tam peccator est, si ex corde se humiliat, quin eum Deus justum faciat. Multum igitur adauget virtutes viri justi, quandoquidem omnia delet mala peccatoris: et valde Deo placet quando justus sese humiliat, cum sibi tantum placeat de peccatore, quia cum eo concordat.

2. Superbia econtra virtutes destruit cum se viro bono inserit. Sciri potest itaque quia malos pejores reddit.

3. Multum debet homini placere in bona vita diu vivere; multos enim dies tribuit ei Deus cum tanta gratia, quia si quilibet malus unum ex illis in fine vitae suae haberet, absque dubio salvus fieret. Magnum igitur erit fidelis praemium qui quotidie lucratur Dei regnum, quemadmodum malus acquirit [Col. 1120C] infernum.



CAP. LXXXVII.---De recordatione peccatorum quibus vir religiosus fuit aliquando corruptus in saeculo.

1. In hoc cognoscit religiosus peccata in quibus erat in saeculo, quia contingit aliqua dierum ut defleat, et in tantum se accuset quod Deus eum faciat ab omnibus criminibus immunem. Sed post bonum cordis affectum invenit in se peccata innumerabilia ipsa die qua defleverat, quamvis post poenitentiam non sit lapsus in crimen. In quo potest intelligere peccata in quibus erat in saeculo, quando cum Deo minime concordabat.

2. Aliud est vincere semetipsum, et aliud vinci a [Col. 1120D] semetipso: qui vitia calcat, seipsum superat; qui a vitiis prosternitur, a semetipso devincitur.



CAP. LXXXVIII.---De admiratione coelestium gaudiorum.

1. Hoc erit mirabile in coelesti gaudio cum caeteris bonis. Omnes electi pariter ibi adfuerint; nullus praecedet alium quamvis prior natus sit et obierit; nullique videbitur tarde se illuc advenisse. Omnes enim simul videbunt qualiter divina Providentia in regno coelorum adfuerint, antequam mundus fieret.

2. Cognoscent etiam quomodo pro peccato suo illud gaudium amiserunt, quod postmodum eis Deus per gratiam suam restituit, et sicut laudabunt Dominum, quia salus eorum fine carebit, laudabunt [Col. 1121A] etiam quia nunquam habuit initium in conspectu Dei.



CAP. LXXXIX.---Qualiter Deus honoratur tam in reprobis quam in electis.

1. Eodem honorabitur modo Deus in reprobis quemadmodum et in electis. Sicut aliqua potestas praelians cum alia, si potest eam in praelio devincere et in carcerem suum mittere, tantum honorem habebit in devictis inimicis, quantum in praemio quod dabit suis coadjutoribus: sic erit laus Deo poena quorumdam et salus aliorum.

2. Sed adhuc erit aliud, quia misericordiam faciet Deus in his qui peribunt, non eis, sed in eis faciet eam caeteris. Quemadmodum si aliquis malignum raptorem destruit, magnam miserationem [Col. 1121B] facit in ejus destructione populo, quem malus opprimebat: sic Dominus in reprobis misericordiam faciet electis suis, quia removebit hos ab illis ne deinceps eos affligere valeant.

3. Hanc misericordiam Jesus Christus fecit discipulis suis quando corporaliter ab eis recessit, et inde Judam amovit. Nimis enim illos vexaret si cum ipsis remaneret. Sed dum Deus corporaliter adesset, ipse permittebat ut Judas expensam deferret, quatenus caeteri essent expediti, ut et latro occupatus esset in nihilo in quo suum habebat animum.



CAP. XC.---De divinis miserationibus erga animam.

[Col. 1121C] 1. Beatus est cujus peccata nullus videt nisi ipse, et Deus: haec est enim una de magnis miserationibus, quas sese diligenti Deus exhibet. Vitia quae habet in se, minime Deus delet ex toto quandiu vivit in hoc saeculo, sed tegit ea quemadmodum tegitur ignis a cinere; nec ea videt alius nisi Deus et vir bonus. Cum vero Dei famulus ea cognoscit, a semetipso dissentit, et illa discordia pacis est initium.

2. Postremo bonum quod Deus immittit in eo per gratiam suam ostendit populo, facitque virum justum laudari, ex hoc quod nihil ad illum attinet. Verumtamen omnis honor est Domini: nullus enim bonus aestimaretur, si alius videret quod ipse quandoque meditatur.

[Col. 1121D] 3. Multoties enim videtur aliquis ubi non est, et non videtur ubi est: corpus in bonis videtur operibus, cor autem longe est ab eo. Propterea Deus facit magnam misericordiam, quia celat hominis cogitationes.



CAP. XCI.---De Dei misericordia et ejusdem justitia quae aliquando displicet homini.

1. Aliquando displicet homini Dei misericordia, aliquando vero ejusdem justitia. Hoc modo continget aliquem impium esse in qualibet patria, dicetque populus: »Cur patitur Deus malitiam istius? minime deberet pati.« Tu vero qui conquereris, de temetipso quid dicis? fecisti nunquam aliquid insipienter? quod si feceris, vin'ut te Deus disperdat? Respondebis mihi: »Nolo.« Itaque cum tibi [Col. 1122A] non displiceat quoniam a Deo toleraris, cur accusas in alio suam misericordiam, cum similiter tibi sit necessaria? Malitia hominis debet tibi displicere, sed Dei misericordiam debes admirari et ex toto corde laudare.

2. Alio modo displicet homini justitia Dei. Certum est quod super omnia deberet Deum unusquisque diligere; quisquis autem hoc non agit, saltem placeat ei semper amor qui sibi confertur divinitus. Item si valde non placet, caveat ne displiceat sibi, et hoc ei sufficiet. Respondebit aliquis: »Nunquam mihi displicebit amor quem Deus mihi exhibet.« Verumtamen hoc intelligat: Toties incidit homo in hanc displicentiam quoties ei displicet dispositio divina et justitia in qua Deus vult illum tenere [Col. 1122B] cum aegritudine vel paupertate, sive angustiis quas sibi immittit, ut deserat malum et fac at bonum.

3. Propterea haec virtus est homini necessaria prae caeteris omnibus, quatenus recto corde concordet cum omnibus divinis actibus atque sermonibus, nullumque reprehendat. Propria vero displiceant opera unicuique, quia cuncta sunt inutilia; et laudet ea quae Dei sunt, a quo bona fiunt.

4. Quisquis autem hoc ignorat, sese prorsus accuset: peccata quippe sua impediunt, quoniam hoc non intelligit: Et in nullo potest aliquis melius cognoscere se esse peccatorem, quam in hoc quia non videt secreta Dei, quae sunt apertiora quam dies [Col. 1122C] his qui recte vivunt.



CAP. XCII.---De magna misericordia quam facit Deus homini justo.

1. Tantam misericordiam facit Deus super uno justo qui diu in bona vita permansit, cum eum salvat, quantam super aliquo peccatore, qui circa finem vitae suae convertitur. Quod si quis quaerat quomodo hoc esse valeat quin sit major misericordia salus peccatoris, qui pro ea nullum laborem pertulit, quam justi, qui diu laboravit, nos ei respondeamus: »Non est solummodo tanta misericordia salus justi, sed etiam major. Certum est enim quod in eadem peccata in quae cecidit alius vel in pejora corruisset justus, nisi semper divinis manibus teneretur.«

[Col. 1122D] 2. Corruptio namque vitiorum est in cunctis hominibus dupliciter. Itaque Deus facit justo suam misericordiam, cum eum protegit ne peccet, et ei tribuit delectabiliter vivere in operibus justitiae, postmodum illum salvans per gratiam suam. Nonne major est virtus ut ignis et calor vitiorum non ardeat ubi adest, quam si penitus defuisset? Tandem justus poena carebit quam alius patietur pro peccatis suis sive in hoc saeculo, sive in igne purgatorio.

3. Ecce alia miseratio: propter hoc etiam Deus facit majorem gratiam super justo, cum eum salvat, quam super alio. Qui enim justior est, majorem habet necessitatem majusque salvandi desiderium. Ille vero qui subvenit homini necessitatem patienti [Col. 1123A] et mendicanti ex eo quod optat, majorem facit misericordiam quam si subveniret alii curam non habenti. Impius vero nullum habet affectum nec curam salutis; justus suspirat et plorat quoniam inde abest. Quamobrem major est misericordia ut Deus ejus desiderium adimpleat.



CAP. XCIII.---De extollentia divitiarum Dei.

1. Tanta est altitudo divitiarum Dei, quia si de illo nihil amplius sciret aliquis, nisi solummodo scriptum reperisset, quod semel in coelo totius mundi meminisset, magis deberet homo Domino deservire pro illa sola memoria, quam serviat ei pro omnibus quae fecit, et quotidie facit ad salutem hominis.

2. Item si Deus dixisset: »Illos, qui fecerint [Col. 1123B] voluntatem meam sine fine salvabo.« Et ab eo quaereretur: »Domine, dic eam nobis.« Ipse vero minime diceret, nec ab aliquo fieret, tunc posset homo qualemcunque excusationem habere de peccatis quae facit per superbiam, possetque dicere veniens ad judicium: »Ego malum non egissem, si scirem quod Deo displiceret.« Deus autem minime suam celavit voluntatem; prius per patriarchas et prophetas eam annuntiavit; ipse etiam in terram adveniens penitus eam locutus est, et postmodum apostoli, caeterique doctores; adhuc dicit eam unicuique homini in conscientia, quando tribuit ei discretionem boni et mali.

3. Quin etiam divina praecepta sunt tanta dulcedine [Col. 1123C] plena, quia, quamvis ea Deus non dedisset, homo deberet ea rationabiliter ab eo postulare et dicere: »Domine Deus, concede nobis hoc agere, quod nobis erit levius nos invicem diligere, et in pace consistere.« Itaque, cum Deus hoc praecipiat, nonne est multum crudelis et magna poena dignus quisquis non vult hoc agere?



CAP. XCIV.---Qualiter sit corpus Christi accipiendum.

Hoc rationabiliter dici posset communicare volenti: »Frater, vis recipere corpus Jesu Christi? vis etiam ut totum Deus se tibi praebeat? Si hoc desideras, Deus paratus est ut se totum tibi tribuat tali pacto, ut totum ei similiter te praebeas, quandoquidem illum habere totum exoptas.« Considera [Col. 1123D] quoque in corde tuo si Deus ultra modum aliquid requirat, quia tibi dicit: »Te totum mihi da, ego me totum tibi dabo.« Et tu frater quod illi tribues retinebis, eritque tuum. Caeterum quod retinebis, nec ei dare volueris, erit in perditione. Qui enim amat animam suam perdet eam, et qui perdiderit, lucrifaciet eam, quemadmodum dicit Evangelium (Marc. VIII).



CAP. XCV.---De cogitatione necessaria circa finem.

1. Cum hac cogitatione oporteret unumquemque surgere, atque cubare et omnia opera sua facere, ut semper voce cordis diceret: »Domine Deus, hodie tantum me defende, ne discedam a te; heri quippe non me bene continui, sed hodie me modis omnibus emendabo, quandoquidem finis meus adest:« [Col. 1124A] et quasi coram oculis suis mortem teneret, quotidie quoque bona opera faceret pro unius diei induciis, quasi, ut ita dicam, pedem teneret sublevatum causa mutandi in aliud saeculum.

2. Postremo cum in aegritudinem venerit et cognoscet non diutius se victurum, postquam confessus fuerit et poenituerit de peccatis suis, convertat cor suum ad gratiam Jesu Christi et ad amorem quem habet erga membra sua; meminerit etiam majoris boni quod ei Deus facere tribuit, et inde ei gratias agat; tandem cum memoria bonorum operum, cum fide quoque et spe salutis migraret ex hoc saeculo.

3. Verumtamen unicuique necessarium esset ut ad hoc diu laboraret, et ut saltem auderet obire, [Col. 1124B] deberet quisque velle in justitia permanere: qui enim Deum diligit, aliquando migrare appetit ipsius videndi desiderio, nec propter aliud debet aliquis velle mori.



CAP. XCVI.---De charitate et excellentia charitatis.

1. Vera charitas suum habet honorem in coelo, et majori excellentia, quia Deus est suus amicus, nec vult se degenerare. Ex omnibus quae corporaliter aspicit, minus semper appetit, viliora vestimenta, et deteriorem cibum, tantum ut quoquomodo praesentem diem transire valeat, et frequenter revisere thesaurum thalami sui, videlicet Jesum Christum, quem habet in corde suo.

2. Pluris facit rex hujus saeculi quemdam obolum, quam charitas universas mundi divitias: nunquam [Col. 1124C] enim meliorem vult habere domum quam coelum. Potest etiam dici quod multum est cupida, cum totus mundus ei sufficere non valeat. Quisquis autem eam habet, non curat ut aliquis de illo loquatur; magis vult absconditus et abjectus in hoc saeculo permanere, observatque plenius divina praecepta; non enim terret eum adversitas, neque paupertas. Rex vero coelestis facit admirabilem pulchritudinem ipsius cunctis suis civibus, quia sese abjecit: unusquisque angelus scit melius laudare et honorare Dei amicum, quam mundi homines universi.

3. Item multum placet verae charitati, quia Deus ei praecipit inimicos suos diligere, levius enim manet [Col. 1124D] dum eos diligit, quam si odio haberet; et penitus gratulatur, quia Deus ei jubet pro suis orare persecutoribus. Hoc etiam considerans maximam eis misericordiam faciet Dominus qui pro illo labores patiuntur, quandoquidem pro caeteris amicos suos torquentibus vult rogari, eisque vult misereri.

4. Haec sunt opera, et cogitationes verae charitatis. Sed fortassis dicet aliquis: Ecquis eam potest habere? Procul dubio haec est via per quam sanctus Petrus caeterique electi ascenderunt in coelum. Qui vero tantumdem vult habere, quantum unus ex ipsis, et sic salvari desiderat sicut et illi, nonne faciet quidpiam de hoc quod ipsi fecerunt? saltem tantum faciat. Credat absque dubio quod [Col. 1125A] facere deberet. Quod si bene credit, declinabit a malo et faciet bonum pro viribus suis.



CAP. XCVII.---De gratia Jesu Christi erga electos.

1. Qui totum habet cor suum in gratia Jesu Christi, laetatur. Quoniam Abraham caeterique Patres Veteris Testamenti descendebant in infernum cum morerentur. Si quis enim solis bonis operibus posset salvari, nunquam Moyses, nec sanctus Joannes Baptista, et alii quamplures illuc descendissent, qui perenniter ibi adessent, nisi Dei Filius eos inde liberaret.

2. Opera quippe justorum omnium qui sunt ab initio mundi usque ad finem, si cuncta forent unius videlicet ab illo facta, malum quoque quod alii fecerunt esset bonum, et totum foret ejusdem, [Col. 1125B] adhuc ei non sufficeret ut uno tantum momento coelestem videret gloriam, si Dei gratia defuisset. Nullus enim valet viribus suis quidquam promereri nisi poenam. Illi vero qui obsecutus est Domino amplius, satis Deus fecisset, si eum tantum a poenis infernalibus liberaret, nec non etiam matri suae, quandoquidem omnes homines eas meruerunt pro peccatis in quibus nascuntur.

3. Hoc est autem summum cunctis hominibus consilium, ut unusquisque recte vivat quo amplius potuerit, praestolando Dominum. Ipse vero quod ei placuerit faciat sive de poena, sive de salute. Quamvis enim certissime sciret aliquis se fore damnandum, non ideo oporteret ut a Dei servitio cessaret.

[Col. 1125C] 4. Quandoquidem Jesus Christus omnia peregit quae humanae saluti sunt necessaria, nec in illo defuerit quin homo salvetur, nisi in culpa uniuscujusque, cur ergo aliquis suum subtraheret ei servitium? Verumtamen non est Deus crudelis, sed fidelis, et salvabit obsequentes sibi. Bona vero opera, quae Deus operatur in homine, ex gratia sunt, salusque similiter; et ex una gratia vult Deus ut speretur et alia. Qui vero primam respuit, id est bona opera, non est dignus secunda, hoc est salute.



CAP. XCVIII.---De honore justorum.

Multis modis Deus se diligentem honorat. Major quippe honor erit homini, quia Deus eum tantummodo gratia sua salvabit, quam si salvaret eum [Col. 1125D] bonis suis operibus. Nonne honorabilius esset cuilibet pauperi, si quidam rex abiret illum longe quaerere in alienam terram, eumque adducens ad curiam suam sibi consedere faceret, ac regni sui dominum constitueret, quam si pauper regem quaereret? Similiter ovis, quae perierat, nonne honorabilius rediit ad domum cum ipse pastor eam quaesivit, suisque humeris imposuit, quam si sua sponte venire inciperet, nec alius eam deferret. Sic est major honor homini, quia Deus est de ejus salute sollicitus.



CAP. XCIX.---De inhonestate reproborum.

1. Hac etiam ratione potest intelligi dedecus et inhonestas reproborum; illi namque nulli rei culpam imputabunt nisi sibimetipsis, qui voluntate sua [Col. 1126A] sese damnaverint. Deus enim neminem unquam damnabit, nec habet unde, nisi quis ei tradiderit: imo libenter eos salvat qui eum sequi desiderant.

2. Tunc homo delectatur in Deo, cum Deus primum delectatur in eo; tunc aliquis requiescit in Deo, cum Deus primum requiescit in illo; tunc homo Deum recipit, cum Deus est in ipso. Deus enim in nulla re valet requiescere nec delectari nisi in semetipso, nec aliud Deum potest recipere. Nisi enim ita esset, aliud bonum Deus invenisset praeter semetipsum, in quo bonum est universum.



CAP. C.---De securitate quae debet haberi tantummodo in Domino.

1. In nullo potest inveniri securitas nisi in Deo. [Col. 1126B] Qui enim vitas sanctorum auscultat, et quos pro Domino labores perpessi sunt, nihil aliud sibi dicunt nisi quod itidem faciat. Eorumque passiones non sunt redemptiones nisi sibimetipsis; imo sunt terrores ei qui non vult illos imitari.

2. Similiter creaturae ratione carentes et assidue in Dominica dispositione permanentes debent homini magnam verecundiam magnumque terrorem incutere, quoniam ipse ratione utitur, et tamen a divina dispositione discedit: et sic in cunctis rebus terror invenitur.

3. Sed solus Jesus Christus se diligenti dicit: »Omnia opera mea feci pro te, tibi sum natus atque baptizatus, mea mors est vita tua, mea resurrectio [Col. 1126C] tua remissio, mea ascensio est tua glorificatio.« Apparet itaque quod caetera omnia terrent hominem: et Deus solummodo qui pro eo passus est eumque magis diligit, securum reddit.



CAP. CI.---De quaestione discipuli facta ad pastorem.

1. Quidam discipulus quaesivit hoc a pastore nostro: »Domne, cum in tot tantisque rebus jus divinum defendis, qua ratione praecepit Dominus filiis Israel ut thesaurum ab Aegyptiis mutuarent secumque deferrent (Exod. XII)? videtur esse rapina.« Cui respondit: »Frater, hoc aperte justum fuit; isti namque diu illis servierant, isti vero pro servitio malum illis retribuerant; justo quoque judicio Deus justus judex voluit ut illi mercedem laboris [Col. 1126D] sui secum deferrent, quam isti sibi defraudaverant. Est autem alius spiritualis intellectus. Quod similiter membra Christi thesaurum sanctae Scripturae acceperunt a Judaeis remanentibus in Aegypto, id est in hujus saeculi tenebris.«

2. Iterum discipulus idem hoc eum interrogavit: »Domne, tu dicis quod Hierosolymitanam terram Deus dilexit magis quam aliam, in tantum quod de caeteris regionibus illuc amicos suos adduxit; ipse etiam ibi de Virgine natus est, et frequenter in Scripturis vocat eam terram promissionis. Mirum est itaque quia voluit eam talem esse: non enim ibi sunt prata speciosa, nec optimi fontes, nec ditissima flumina; sed aqua in cisternis, asperitas etiam et calor magis quam in multis terris.« [Col. 1127A] Hanc quaestionem pastor solvit hoc modo: »Frater, in hoc potest considerari quam admirabilis sit dispositio divina. Ideo namque corporalem inde removit delectationem, ut amici sui in eo tantum delectarentur, et amor suus esset eis pratum, fons, flumen, et quodlibet aliud refugium. Nisi enim Deus sciret aliud saeculum esse melius, nullatenus amicos suos illuc transferret, quin etiam nullo modo matrem suam deciperet.

3. »Sed pro coelesti gaudio praesens subtrahit aliquando, non tamen eo modo quatenus amicos suos in hoc saeculo tristes deserat ac desolatos, sed tantum quasi Deus hoc vult agere, quia tunc servos suos in majori tenet requie, cum mundus considerat quod ipsi laborem patiantur; magis enim [Col. 1127B] inde honoratur, cum in angustiis eos requiescere facit. Aliquando vero ut infideles erubescant, ostendit populo dulcedinem in qua corporaliter amici sui consistunt, dum cruciantur, sicut legitur de tribus pueris, qui benedicebant eum in fornacis igne (Dan. III); alios vero quos ita non liberat corporaliter, ut fideles ibi sumant exemplum patientiae, tantopere consolatur in spiritu, quod majorem laborem patiuntur qui eos cruciant, quam servi Dei qui cruciantur.«



CAP. CII.---De divina dulcedine.

Multum est Deus dulcis Dominus; quoties enim aliquis vult cum eo humiliter loqui in oratione sua, Deus adest paratus ut hominis sermonem [Col. 1127C] audiat. Si quis autem vellet loqui secreto cum quadam saeculi potente persona, posset fieri quod nequaquam ipsa die cum ipsa loqueretur qua ante eam venisset.



CAP. CIII.---De doctrina salutari ad unumquemque.

Hoc debes intelligere quicunque cum Deo loqui familiariter exoptas, quod Deus non te exaudiet, nisi tecum fueris cum eum rogaveris. Nam quomodo tuus amicus ad te veniret, si tu, cum eum invitas, prior fugeres? Cave itaque ne vanis cogitationibus cor tuum discedat a te, et in oratione tua Deum praesentem invenies.



CAP. CIV.---De quaestione cujusdam discipuli facta ad magistrum cum de oratione loqueretur, et de responsione ejusdem.

[Col. 1127D] 1. Cum pastor de oratione loqueretur, praedictus discipulus interrogavit eum qualiter esset ibi manendum. Cui respondit sermonem hujuscemodi: Moyses in oratione sua manus ad Deum erigebat, cum Josue minister ejus pugnabat cum Amalec, et quandiu manus elevatas tenebat, populus suus vincebat: cum manus demittebantur, ille vincebatur: tandem Aaron et Ur sustentaverunt ei manus donec victoria fuit perpetrata (Exod. XVII).

2. Alibi reperitur quod Maria Magdalene veniens ad Dominum pro suorum remissione peccatorum, procidit ad pedes ejus: cui Deus condonavit propter magnam dilectionem qua replebatur (Luc. VII): nam antea diligebat eum, quam illuc advenisset. Et ita Moyses manus levabat ut magis [Col. 1128A] Deum diligeret et melius exoraret: Maria Magdalene inclinavit se ad pedes Jesu. Idcirco cum aliquis in oratione sua secretius fuerit, eo modo se adaptet quo Deum amplius diligere potuerit, vel sedendo sive stando, aut humi prostratus, sive flexis genibus.

3. Verumtamen secum ducat humilitatem, sine qua Dominus illum non audiet ad suam utilitatem. Cum enim ipsi discipuli sanctus Jacobus, sanctusque Joannes Jesum Christum absque humilitate rogarent, respondit eis: Non est meum dare vobis sedere ad dexteram meam, vel ad sinistram, sed quibus paratum est a Patre meo (Matth. XX). Estote alii quam modo sitis per humilitatem et dabitur vobis. Omnis enim vis orationis est in magnitudine [Col. 1128B] divinae dilectionis; amor vero divinus locum suum non invenit, nisi in humilitate, et ideo Jesus Christus humilitati promisit excellentiam in regno coelorum, quia nihil aliud in terra reperit a quo diligatur.

4. In omnibus etiam operibus vult Deus ut tempus observetur et locus, nisi in oratione. Secundum tempus vult ut psalmos dicat aliquis, et de Deo loquatur, audiatque loqui atque laboret; et sic de caeteris. Nam propterea diversa Deus dedit praecepta, ne quis in servitio suo fastidiret, possetque mutari ab uno in aliud causa majoris delectationis; sed in unoquoque opere vult ut semper eum quisque deprecetur, dicens in corde suo: »Deus, [Col. 1128C] hoc tantum facio ut te diligere valeam.«

5. Alicui vero quodlibet agere volenti dicit Dominus: »Si velles, ego tecum pergerem, teque juvarem in hoc quod agere disponis.« Tunc qui saeculum diligit, respondet: »Alii auxiliare, mihi vero minime.« Hoc operibus dicit, quoties a divinis praeceptis discedit, et ob superbiam qua homo divinam respuit societatem, respondet Dominus ei postmodum in oratione sua. »Quia me noluisti habere in illo opere socium, ego modo precem tuam non recipiam.«

6. In cunctis operibus placet disciplina Domino, sed penitus in oratione, hoc modo: Quando vir bonus Deum deprecatur pro tribulatione sui ipsius, [Col. 1128D] vel alterius, et tandem sic ad Domini voluntatem suam convertit, quod nec audet eligere, nec vult dicere: »Deus, ita perfice;« sed totum ponit in ejus electione, tunc justus in Dei permanet disciplina, unde oratio ejus est commoda, quemadmodum fidelis discipulis in obedientia sui pastoris consistit, postquam semetipsum abnegavit, nec vult suam eligere voluntatem.

7. Quisquis autem firmam habet fidem, sic laudat Deum ex eo quod sibi denegat, quemadmodum de caetero quod sibi attribuit, tam in rebus corporalibus quam spiritualibus. Sicut enim Deus censum praebet ut inde sibi serviatur, ita subtrahit ut magis diligatur: et quemadmodum una virtus unam virtutem juvamen tribuit ad salutem, [Col. 1129A] ita subtrahit aliam ne quis corruat in superbiam.

8. Omne bonum commune melius est quam aliud. Attamen aliquando rogat Deum aliquis pro suo familiari amico (quod est bonum agere) hac intentione, quatenus consideret propter illam orationem se magis posse Dominum diligere. Quo enim amplius homo quodlibet appetit, eo majori desiderio rogat eum qui sibi valet inde subvenire; et quocunque modo quisquis valeat ad Deum accedere, bonum est ei, vel rogando pro semetipso, vel pro amico, sive pro inimico, seu pro omnibus communiter.



CAP. CV.---Item alia quaestio facta ad magistrum a supradicto discipulo.

[Col. 1129B] Rursus discipulus a pastore suo quaesivit qua ratione Scripturae dicant: Laudate Deum, Benedicite Deum, cum Deus humana benedictione non indigeat. Cui ita respondit: »Sancta Scriptura nihil praecipit nisi ad salutem hominis; cumque ipsa admonet: Laudate Deum, Benedicite Deum, omnis utilitas ad hominem revertitur. Quoties enim aliquis bono dicit animo; Deus, lauderis, Deus, benedicaris, Dominus respondet continuo: »Et tu qui me laudas, lauderis; et qui me benedicis, benedicaris. Et hac ratione potest intelligi Deum hoc modo respondere, quia nullus valet Deum benedicere, nisi prius a Deo benedicatur, et sua gratia praeveniatur. Itaque cum benedictio prius a Deo proveniat [Col. 1129C] penitus, cum homo Deum benedicit, ipse suam auget benedictionem atque dilectionem.«



CAP. CVI.---Quod sit perfectius Deum laudare quam rogare.

1. Perfectius est Deum laudare quam rogare. Ille namque qui laudat, adeptus est quod exoptat; jamque ministerium facit in terra quod ab angelis fit in coelo: alius qui rogat nondum securus est, imo in dubitatione permanet.

2. Si quis autem recte viveret semperque Deum diligeret, nunquam sibi necessarium esset eum rogare, sed laudare, et amplius absque dubio ei Deus impenderet quam ipse postulare sciret. Homo vero qui totum cor suum habet in Domino, multoties hoc considerat, dicens in spiritu suo: »Domine [Col. 1129D] Deus, quid a te postularem? Multo plura fecisti propter hominem quam ulla creatura cogitare valeret, temetipsum et caetera omnia dedisti accipere volenti, et voluntatem tuam facere desideranti.« In hac cogitatione, vir bonus Deum laudat, nesciens quid ab eo requirat: sed quia propter fragilitatem suam nequit semper in hac consideratione permanere, iterum sunt preces necessariae.



CAP. CVII.---Item quaestio supradicti discipuli ad magistrum.

1. »Rursus idem discipulus quaesivit ubi tot cantica nova inveniuntur quae assidue cantantur in coelo? Cui pastor dixit: »Jesus Christus suos in Evangelio docuit discipulos, quod est canticum novum [Col. 1130A] quod in coelo canitur, dicens illis: Mandatum novum do vobis, ut diligatis invicem (Joan. XIII), hoc est charitas, quae nominatur canticum novum, quia renovat hominem, et de filio tenebrarum facit lucis filium.«

2. »Haec est charitas, quae est in terra canticum novum hominibus, et etiam in coelo canticum novum angelis. Quoties enim quemlibet electorum vident sursum ascendere, de ascensu illius canticum novum concinunt; et si nihil haberent amplius, unde Deum laudarent, nunquam de illo solo ad finem pervenirent, quandoquidem super uno peccatore poenitentiam agente gratulantur, ut ait Dominus in Evangelio (Luc. XV). Penitus congaudent videntes eum salutis suae consortem, atque scientes [Col. 1130B] quod ipse non deinceps delinquet. Cumque de Dei Filio videntes eum carne indutum, et ascendentem in coelum admirati sunt, dicentes: Quis est iste Rex gloriae? (Psal. XXIII.) bene prae gaudio mirantur, cantantque novum canticum, quando membra caput sequuntur.«



CAP. CVIII.---De honore justorum.

1. Multis modis honorabit Dominus quos salvabit; nam de omni malo quod agere possent, et pro Deo agere noluerunt, mercedem suam habebunt; de peccatis quoque quae fecerunt unde a Deo conversi sunt, gloriam et honorem possidebunt. Nam quanto amplius quisque peccavit, tanto magis aspiciet eum omnis coelestis curia pariter dicens: »Videte hunc, [Col. 1130C] admiramini hunc, qui totum infernum meritus fuerat, quem postmodum Deus bona militia et virili certamine inde liberavit.«

2. Quemadmodum miles, peracta victoria, magnum habet honorem in ictibus quibus sese ab inimicis suis defendit, simulque laudatur de plagis quas sustinuit, quia se minime prostraverunt: sic amici Dei honorem habebunt in virtutibus quibus sese defenderunt, et in peccatis quae in ipsis fuerunt, nec eos ad damnationem praecipitaverunt. Et tunc adimplebitur quod Apostolus ait: Diligentibus Deum omnia cooperatur Spiritus sanctus in bonum (Rom. VIII). Verumtamen Deus non vult ut homo misericordiam ejus vel istum honorem consideret ideo ut malum faciat, sed ut peniteat et bona opera [Col. 1130D] faciendo speret salutem.



CAP. CIX.---De amoenitate in qua consistit vir justus aliquando.

1. Nemo per scripturam, vel sermonem quem audiat, valet intelligere delectationem in qua vir bonus consistit, nisi aliquid inde senserit. Tantum enim delectatur in Dei servitio, quia, quamvis veraciter sciret nunquam pro criminibus fore se damnandum, nullatenus ea faceret. Tantum placent ei virtutes! Et quia coepit in terra coelitus vivere, multoties etiam in corde suo meditatur quam dulce erit, ut homo cognitus ad coeleste regnum veniat.

2. Sicut enim miles cum ad regis curiam venit, et proceres eum agnoscentes eique assurgentes ad [Col. 1131A] sedendum invitant, de illa susceptione gratulatur: sic placet justo, cum ascendit in coelum, et angeli cognoscentes eum, cum gaudio suscipiunt propter societatem quam cum ipsis habuit, quandiu fuit in hoc saeculo suspirando, lacrymando, Dominumque collaudando. Pro hac sola cognitione, quamvis caetera deessent, vir bonus enititur ad bona opera facienda.

3. Alio quoque exemplo potest intelligi exspectatio quam habent angeli in hominis salvatione. Postquam dives aliquis sponsam suam foederavit, diem qua vult suas celebrare nuptias, suis amicis notificat; eosque secum congregans, multis modis alloquitur de uxore ducenda, quatenus eam advenientem honorifice suscipiant; ipse vero sua sponsalia [Col. 1131B] misit ubi illa moratur. Multum est autem imperita mulier, cum pro uno pomo, si a quodam garcifero sibi praesentetur, respuit donum quod ei suus sponsus miserat, et ad illum ire recusat. Anima hominis est sponsa Christi quam pretio sui sanguinis lavit. Sursum ubi ipse est, eam cum amicis suis praestolatur ut sibi consociet: deorsum in terra carne sua reficit eam ac sanguine, ne moriatur fame. Nonne itaque est nimis stulta infelix anima, cum pro quodam pomo quod illico putrescet, id est saeculi negotio, se vertit in mendacium, cum diabolo faciens adulterium, respuitque vestem charitatis quam Jesus Christus vult ei tribuere, cum qua procedat ad illum. Fidelis autem anima tantum [Col. 1131C] hanc vestem diligit quod antea totum corpus secari permitteret, quam ipsam desereret: quare ab angelis recognoscitur veniens inter illos, et honoratur.



CAP. CX.---De casu angeli et requie justorum.

1. Diabolus in coelo nullam requiem invenit, ubi requies est universa, quoniam ibi a Deo dissensit. Abraham et multi alii, in inferno ubi tormenta sunt, nullam poenam pertulerunt, quoniam ibi Deum diligebant. Ideo potest sciri nullam esse requiem nisi divinam dilectionem.

2. Hoc idem contingit quotidie, quod malus homo nihil boni invenit ubi bonum est; vir autem bonus, invenit illud ubi non est. Hoc modo, cum aliquis Dei servus cuilibet pravo homini subvenit in nomine [Col. 1131D] Jesu Christi, suscipiens eum in nomine justi, tantum boni in eo sibi reperit, quantum credit. Malus vero cum virum bonum aspicit, nihil in eo boni invenit, quia nihil inesse credit: quemadmodum Judas in Jesu Christo. Et idcirco bonum aliquis non credit in alio, quia non habet in semetipso; quamvis tantum boni nemo credere valeat in viro justo, qui valde Deum diligit, quin amplius habeatur. Si enim bonus est, Deus in illo habitat, et bonum Dei a nemine valet comprehendi.



CAP. CXI.---Item de zabulo.

1. Si quis consideret cur diabolus tam cito de coelo cecidit, aperte potest intelligere qualiter in supernis ageret, si Dominus ei permitteret: quandoquidem [Col. 1132A] deorsum in terra Dei Filium interfecit, videns eum carne indutum.

2. Omnes quoque reprobi, qui nunc illum sequuntur, certi qualiter ei contigerit, evidenter ostendunt operibus, quia si tunc cum eo forent angeli in coelo, similiter eum sequerentur. Et pro his omnibus boni viri, atque angeli Dominum collaudant, quia propter honorem illorum, et ut melius cognoscant requiem in qua consistunt, voluit Deus ut essent diaboli et poenae infernales.



CAP. CXII.---De dono Spiritus sancti.

1. Idcirco Jesus Christus non dedit apostolis Spiritum sanctum, dum esset cum eis in terra corporaliter, quoniam ipse consolabatur eos, et erat eis Paracletus: et si tunc eis daret, quemadmodum [Col. 1132B] postea dedit, caeteri fideles possent hoc cogitare, dicentes: »Non amodo Spiritum sanctum habebimus, sicut habuerunt apostoli, quia Jesus Christus amodo nobiscum non erit in terra corporaliter sicut fuit cum illis;« sed in die Pentecostes misit eis de coelo, ut exinde semper eum exspectemus.

2. Immisitque saporem eis in cunctis operibus suis: unde festivitas illa potest vocari condimentum caeterarum festivitatum. Opera quippe divina, quamvis essent dulcia, forent eis insipida, nisi Spiritus sanctus in eos adveniret. Potest autem sciri quod magnam dulcedinem in semetipsis amici Dei sentiunt, quandoquidem amaritudinem aliorum dulcorant, cum eos suavitate sui sermonis tangunt.



CAP. CXIII.---De solemnitate Pentecostes.
[Col. 1132C]

Festivitas Pentecostes potest comparari diei sancto Parasceves, quando Dei Filius inhoneste de Jerusalem ejectus est crucem collo deferens. Propter quod Pater coelestis tantum honorificavit eum in die Pentecostes, quod magis ipso faciente, laudatus ac testificatus est ab uno discipulorum suorum (Act. II), quam omnes increduli eum dehonestassent. Et certum quod propter illud dedecus honorem lucratus est: talis enim est patientia.



CAP. CXIV.---De differentia boni et mali.

Bonum quod agitur, quo amplius placet, eo majus est, et malum similiter. Verumtamen nemo malum in tantum concupiscit, quin alius bonum validius [Col. 1132D] desideret. Hoc autem exemplo potest intelligi. Nulla delectatione peccati, vel quolibet censu, vult aliquis in corde suo ab alio interfici; si vero dicatur cuiquam Deum diligenti: »Aut a Domino discedes, aut interficeris,« mortem sustinebit ac Deo adhaerebit. Potest igitur intelligi quia magis ipse diligit bonum quam alius malum.



CAP. CXV.---De auxilio sanctorum.

Hoc modo sancti auxiliantur rogantibus se. Cum aliquis beatam Mariam vel quemlibet sanctorum deprecatur, Dominus suscipiens orationem propter bonam devotionem, ostendit hoc in semetipso eidem sancto, quasi diceret ei: »Hanc misericordiam pro amore tuo feci me deprecanti.« Nec debet credi quod aliquod novum in coelo Deo referatur: [Col. 1133A] nullus enim bonus spiritus aliquid novit, nisi quod ei Deus ostendit. Cum vero sancti in Deo cernunt miserationes quas pro amore illorum facit, laudant eum gratias agentes, et una conspecta statim aliam aspiciunt, nec habent necessitatem rogandi, sed laudandi, atque diligendi, sicut ait Psalmista: Beati qui habitant in domo tua, Domine, in saecula saeculorum laudabunt te (Psal. LXXXIII).



CAP. CXVI.---De remuneratione justorum.

1. Nullus in hoc saeculo valet Deum cognoscere vel laudare digne: et quidquid prophetae, et apostoli caeterique sancti de illo dixerunt, fere potest dici quod nihil est, et dedecus, ad comparationem divitiarum Dei. Magis enim uni dabit electorum, quam cuncti potuerunt excogitare, nedum dicere. [Col. 1133B] Nunc etiam in praesenti vita aliquis vir bonus tantum quandoque de divina sentit dilectione, quod ipse nequit dicere, nec in scriptura ponere.

2. Cumque hoc quod habet in semetipso non valeat homo totum cognoscere nec dicere, quid digne de Deo loqueretur respectu magnitudinis ejus? Quin etiam de uno solo membro, si diligenter inspiciatur, nemo valet rationem reddere cur os non audiat, cur oculus non loquatur, cur auris non videat; cum haec tria in uno sint capite, et uno spiritu vegetentur. In hoc vir sapiens divinam potentiam admiratur; stultus etiam non valet auscultare quatenus hoc sit mirabile.



CAP. CXVII.---De mutua charitate regni coelestis, et adimpletione ejusdem.

[Col. 1133C] 1. Charitas non erit plena donec sit in regno coelorum: sed tunc adimplebitur cum quisque electorum diliget unumquemque aliorum sicut semetipsum, et omnes alii diligent eum tanquam semetipsos. Postmodum vero pariter omnes tam angeli quam homines amorem suum convertent ad Dominum, ipsumque magis diligent quam semetipsos: sed nunquam Deus victus fuerit; nam magis unumquemque illorum diliget, quam omnes invicem sese diligere noverint, vel Deum diligant. Dabit etiam se totum unicuique non particulariter, sed integre: sicut multi homines solem aspiciunt, nullusque alii facit impedimentum, sed unusquisque totum habet.

[Col. 1133D] 2. Sed multum est homo desidiosus: si enim certissime dignosceretur quod unus apostolorum Dei alicubi descendisset, et loqueretur ad populum, quam plures homines illuc concurrerent! Cur igitur illuc non curritur ubi sunt omnes? Idcirco debet eniti vir sufficienter edoctus bonis sermonibus, ut eos exerceat operibus, quatenus sibi placeant. Sicut enim favus dulcior est homini illum comedenti quam aspicienti: sic sermo divinus dulcior est animae illum perficienti, quam si auditu vel scripturis sciret, et minime perageret.



CAP. CXVIII.---Qualis debet esse vir justus in meditationibus suis.

Bonum est ut vir bonus aliquando consideret [Col. 1134A] qualis futurus est in regno Dei: sed penitus bonum est ut assidue cogitet qualis debet esse in hoc saeculo, quandiu vivit. Bene facit qui a diabolo se vinci non permittit; sed non multum perfectus est, nisi diabolum vincat. Ille se vinci a diabolo non permittit, qui se a malo custodit: ille vincit diabolum, qui caeteros ab ejus servitio removet, majorem faciens perfectionem. Nulla major est perversitas quam aliquem velle laborem tolerare ut eat ad poenam, et nolle in pace permanere ut eat ad gaudium.



CAP. CXIX.---De misericordia quam Deus fecit Susannae.

1. Magnam misericordiam fecit Deus Susannae, defendens eam ne lapidaretur; sed majorem ei [Col. 1134B] fecit miserationem protegens eam a peccato, ne falsorum judicum voluntati consentiret. Si enim lapidaretur cum non peccasset, nullum esset incommodum nisi coram populo; si peccaret, infernum meruisset.

2. Ad priorem vero miserationem Deus nullum habuit ministrum, nisi semetipsum quia cor mulieris aspiravit: unde penitus major fuit, et etiam ideo major fuit, quia prima misericordia perduxit eam ad secundam. Ad secundam autem ministrum habuit Danielem, cui dixit: »Vade, et dic Babyloniis quod eos omnes Susanna devicit, quamvis omnes ignorent: illa namque permansit in veritate, et illi in falsitate.«



CAP. CXX.---De eo quem Deus permittit a se in pace recedere.
[Col. 1134C]

1. Majus infortunium esse nequit homini, quam cum Deus eum pacifice permittit a se discedere. Deus enim spinas et sepes electis suis in via ponit, cum se ab illo volunt elongare, ut ait propheta (Ose. II), ne suam pravam voluntatem operibus adimplere valeant. Caeteris, quos Deus non esse salvandos praevidit, aliquando prosperitatem in via permittit, unde sibi graviores poenae fuerint infernales. Isti a Deo in pace discedunt, quibus Dominus absque omni contradictione permittit in hoc saeculo suum malum adimplere desiderium.

2. Non est mirum si homo non videns eligit deterius ex circumstantibus. Qui saeculum diligunt non habent oculos, nisi tantum in carne: spirituales [Col. 1134D] enim claudit eis cupiditas, ideoque deterius eligunt. Boni viri melius eligunt, quoniam illud clare vident atque cognoscunt. Si quis esset in aliqua platea circa meridiem, non valens solis aspicere claritatem, cum dies esset praeclarus, certe posset dici quod nihil videret. Itaque penitus est caecus qui Dei claritatem non intuetur, a quo sol illuminatur. Qui Dei non meminit, nec ejus mandata diligit, videtur sibi quod Dominus non sit memor illius, nec curam habeat. Si enim sciret quomodo Dominus intuetur omne malum quod cogitat et operatur, nullo modo faceret.



CAP. CXXI.---De sermonibus divinis audiendis.

1. Quicunque divinos sermones non vult operibus [Col. 1135A] adimplere, videtur sibi, cum eos audit pronuntiari, non esse bonum sicut a Deo dicitur; sed ita bonum esse quemadmodum ipse vult agere.

2. Qui toto corde vellet Deum diligere, magis deberet gaudere, audiens alii censum attribui, vel potentiam, sive dignitatem in hoc saeculo, quam si sibi tribueretur; hac ratione quoniam noverit alius inde melius proficere, illudque melius disponere et in bonum expendere, prout credere debet. Item alia ratione debet idipsum penitus placere: unusquisque homo, si salvari appetit, debet magis velle ut alius habeat impedimentum animae, quod est in hoc saeculo, et elongationem a Deo, quam de semetipso.



CAP. CXXII.---De decimis sermo.

O homo injuste, suas Domino decimas auferens, ausculta suum jus et rationem quam Deus habet in decimis. Tu operaris in terra, et jacis annonam in eam, ac postremo colligens, reservas eam. Nunc autem intellige qualiter Dominus ibi quod suum est faciat. Ipse terram suam habet in qua laboras, ferrumque suum atque lignum quibus operaris. Deus suas ibi tradit bestias, quae te juvant ad laborem faciendum. Annonam, quam illuc projicis, [Col. 1136A] a quo habes, nisi ab illo? Fortitudo tua et brachia nonne sunt sua? Postquam annonam in terram sparseris, atque cum pulvere miscueris, quis eam inde tibi colligeret, nisi Deus tantam curam ageret? Ille suam mittit pluviam atque solem, suumque frigus atque calorem, suumque rorem atque pruinam, aeremque suum temperatum: quod totum ibi est necessarium. Denique unicuique grano segetis suam thecam facit ut crescere valeat atque multiplicari. Tandem advenientibus messionibus, qualiter ageres, nisi tunc Deus potius suum solem illuc tibi mitteret? Postquam etiam annonam messueris atque trituraveris, necesse est ut Dominus ventum suum immittat ad separanda grana a paleis. Ad ultimum nisi septempliciter, aut eo amplius [Col. 1136B] invenires quam seminasti, conquerens de Domino laborem tuum plangeres. Apparet itaque quia justo judicio novem partes Dei sunt; et decima, tua propter laborem, quem ibi sustinuisti. Deus autem tantae est clementiae, quod novem partes, quae sui juris sunt, tibi concedit ad omnia facienda quae tibi sunt necessaria Itaque redde ei decimam: si retines eam, omne aliud lucrum vertis in injustitiam.




[Col. 1135]
REGULA SANCTI STEPHANI CONFESSORIS AUCTORIS ET FUNDATORIS ORDINIS GRANDIMONTENSIS.
(Divione, apud Petrum Palliot, typographum, regis bibliopolam et calcographum, sub signo Reginae Pacis, ante cameram rationum regiarum, 1645.)



PROLOGUS. De unitate et diversitate Regularum.

[Col. 1135C] Filii mei et fratres dilectissimi, quamvis sit ardua et arcta via quae ducit ad vitam (Matth. VII), magna tamen est domus Domini, et ampla ac spatiosa valde, nullis coangustata terminis, ad quam per arduam et arctam viam illam pervenitur. Ad domum illam Patris summi, in qua Filius multas testatur esse mansiones (Joan. XIV), diversae viarum optiones, tritae semitarum directiones, multiplices graduum ascensiones sunt, de quibus per Psalmistam ad Dominum dicitur: Beatus vir, cujus est auxilium abs te, ascensiones in corde suo disposuit (Psal. LXXXIII). Per has ergo itur de virtute in virtutem, ut videatur Deus deorum in Sion (ibid.). Quae viarum diversitates, quamvis a diversis Patribus scripto sint commendatae, ita quod appelletur [Col. 1136C] Regula beati Basilii, Regula beati Augustini, Regula beati Benedicti, tamen non origo religionis, sed propagines sunt; non radix, sed frondes sunt: una est enim fidei et salutis prima ac principalis Regularum Regula, a qua omnes aliae, quasi quidam rivuli de uno fonte derivantur, sanctum videlicet Evangelium apostolis a Salvatore traditum, ac per ipsos in universum mundum fideliter annuntiatum. De hujus itaque plenitudine fontis inexsiccabilis omnes quotquot fideles ante nos transierunt accipientes haustum inexplicabilem, nobis qui hodie vivimus, aliisque, qui post nos usque in finem mundi futuri sunt, reliquerunt. Fons iste vivus patet omnibus, nulloque repellente, inde pro suae quisque capacitatis viribus, qui possunt capere capiunt [Col. 1137A] (Matth. XIX). Habemus namque in ipso quaedam nobis sub certis mandatorum terminis omnes generaliter ascripta; habemus et in ipso specialia consilia per ipsum cui dictum est a Domino: Si vis perfectus esse, vade, vende omnia quae habes, et da pauperibus, et habebis thesaurum in coelo; et veni, sequere me (ibid.), ad maximam nostrae salutis perfectionem concessa; et alibi: Qui reliquerit domum, aut fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam aeternam possidebit (ibid.). Fuit igitur mirabilis summi Patris pietas et ineffabilis supernae providentiae dispensatio, ut ea nobis mandata imponerentur, in quorum obedientia humanam naturam ipse, quem [Col. 1137B] nullum secretum latet, novit esse compotem, si plene ac diligenter in auctorem suum velit intendere. Unde merito inobedientiae rea judicaretur, si ea surda aure praeterire praesumeret. Ea vero darentur in consilio, quorum obsequela ita gravis esse videretur, ut humanae facultatem naturae pene transcendere plures existiment, quorum tamen transgressores inobedientiae culpa non damnentur. Sunt ergo ista talia Domini consilia, ante votum libertas, et arbitrium, post votum vero in legem transeunt et in debitum. Cavendum itaque summopere vobis est, fratres mei, ne, postquam ad aratrum gratuito misistis manum, retro respiciatis, ne forte veniat vobis in opprobrium uxor Loth (Luc. XVII) [Col. 1137C] et sus lota, iterum involuta luto, et canis reversus ad vomitum (II Petr. II), neve sitis omnibus subsannatio et illusio (Psal. LXXVIII), secundum illud Evangelicum: Iste homo coepit aedificare, et non potuit consummare (Luc. XIV). Sacrificate ergo Deo sacrificium vespertinum (Psal. CXL); quoniam qui perseveraverit usque in finem, salvus erit (Matth. X). Christo igitur verae viti, tanquam palmites adhaerentes, [Col. 1138A] Evangelii ejus praecepta, quantum, ipso donante, poteritis adimplere curate, ut quaerentibus cujus professionis, vel cujus Regulae cujusve ordinis, vos esse dicatis Christianae religionis primae ac principalis regulae, Evangelii scilicet, quod omnium regularum fons est atque principium, qualescunque vos observatores confiteri non erubescatis: In multis enim offendimus omnes (Jac. III). Nec non apostolicis ac canonicis institutionibus subjectos et sanctorum Patrum vestigia sequi quoquomodo cupientes dicere audeatis. Verumtamen si quis a vobis sive bono, sive non bono animo (non enim omnes obediunt Evangelio [Rom. X]) vestri mores ordinis interrogaverit de omnibus, quae audire voluerit, sicut a nobis accepistis, benigne [Col. 1138B] respondete quibus auditis, si in aliquo traditiones vestras Evangelio contrarias, aut sanctorum Patrum monitis oppositas vobis rationabiliter ostenderit, corrigendas esse doctorum arbitrio concedo, quas ego peccator, licet exigui sensus, secundum quod a doctoribus et valde religiosis accepi viris, et juxta Patrum regulas diu incumbendo didici, Deo opitulante, disposui. Confido itaque de vobis, fratres, in Domino, quod nullius catholicae religionis immunes, nullarum regularum praedictorum Patrum, vel aliorum orthodoxorum expertes esse, ab aliquo calumniari poteritis, si vobis in unum manentibus juxta formam apostolicam sit cor unum et anima una in Domino (Act. IV). Ecce [Col. 1138C] enim, ut credo, gustastis quam dulcis est Dominus (Psal. XXXIII), et quam bonum, quamque jucundum habitare, fratres, in unum (Psal. CXXXII). Sint ergo vobis omnia communia, sit mutua charitas, et unus invicem dilectionis affectus; nec quisquam vestrum existimet sibi aliquid esse proprium, nisi ut invicem diligatis, invicem obediatis.



REGULA SANCTI STEPHANI.
[Col. 1137]


BULLA CLEMENTIS PAPAE III QUA SANCTI STEPHANI REGULAM CONFIRMAT.

CLEMENS episcopus, servus servorum Dei, dilectissimis filiis fratribus Grandimontensibus, salutem et apostolicam benedictionem.

Rationis ordo requirit, et consuetudinis ecclesiasticae norma commendat, ut quae dubitationem in observantia Christianae religionis adducunt, provisione moderationis apostolicae declarentur. Ne igitur de Regula vestra in posterum quaestio referatur, quam bonae memoriae Urbanus praedecessor noster de consilio et assensu cardinalium et multorum episcoporum Italiae, praesentibus ex vobis, tam clericis quam conversis, ad ejus firmitatem et perpetuam pacem, per osculum pacis assensum praebentibus noscitur correxisse; quod in ejusdem privilegio plenius continetur, eam sub sigillo in praesentibus scriptis de verbo ad verbum duximus inserendum, quae talis est:



CAPUT PRIMUM. De obedientia.
[Col. 1139A]

[(25) 1Kb] Quisquis hanc religionem, Deo inspirante, ingredietur, primo promittat obedientiam Deo et pastori qui eum recipiet, suisque successoribus, deinde fratribus tam praesentibus quam futuris. Polliceatur etiam praesentem Regulam, et caetera hujus religionis instituta usque in finem se fideliter observaturum. Et propter hujusmodi professionem, quam primo facturus est vobis, fratres charissimi, in unum congregatis, ut uno corde Deum diligatis primum praecipimus in obedientia Dei et pastoris vestri, et fratrum invicem sine murmure et haesitatione constanter perseverare, quoniam adversum se tantum debet quisque murmurare, non et adversus [Col. 1139B] alium, tum propter multitudinem bonorum temporalium, quibus indigne utitur, tum propter pravitatem morum unde reus habetur. Haesitatio est contra fidem quam debent habere fratres istius congregationis, in obedientia pastoris sui, cum dicit: »Fratres, vos in quemdam locum pauperem ibitis; sed necdum ibi libri sunt, nec etiam aedificia.« Quod si quis propter hoc haesitet, sic ei respondeatur: »Non est peritus religionis, quem terret paupertas; nulla res enim tantopere securum reddit hominem in amore divino quemadmodum paupertas, illum praecipue cui placet ex corde. Qui autem saeculum diligit, se liberum arbitratur, cum temporalis honor vel aliquis census ei donatur; [Col. 1139C] qui vero Deum amat, sese impeditum inde existimat. Nemo quidem tantum est expeditus quantum obediens discipulus; quia nunquam se retardat, sed Deo semper appropinquat. Obedientia melior quam victimae (I Reg. XV): quisquis enim obediens est, sese Deo sacrificat, et hoc magis placet Deo quam si aliud offerret ac seipsum retineret. Rursus alia ratione evidentius ostendere possumus quomodo obedientia melior est quam victimae, sicut enim ait Apostolus: Christus factus est obediens usque ad mortem, mortem autem crucis, propter quod et Deus illum exaltavit et donavit illi nomen, quod est super omne nomen (Philip. II).«

Quoties etiam fidelis discipulus praeceptum pastoris vel fratrum libenter perficit, Deus ei peccata [Col. 1139D] sua dimittit. Obediontia quoque virtutes inserit, insertasque custodit: nam sine obedientia nullum est bonum salutare; homo quippe inobediens nihil valet agere quod ei proficiat ad salutem. Item, si in qualibet parte cordis sui vir religiosus possit invenire quod velit temporaliter exaltari, nondum saeculum plene reliquit; hoc scilicet minime reliquit, quod adhuc in seipso reperit; nec debet se quispiam a saeculo abscindere, sed prorsus eradicare: radix enim pullularet, si ibi remaneret: aliter enim nequit esse perfecte obediens, donec inde recedat integre, ac seipsum penitus abneget [Col. 1140A] [(26) 1Kb] . Certum est etiam quia quicunque sponte sua non vult obedire homini in hoc saeculo, obediet invitus cunctis inferni daemonibus, foretque sibi melius ut esset obediens universis mundi hominibus quam uni tantum diabolo.



CAPUT II. De non eligenda obedientia.

Praeter haec omnia, debet cavere discipulus ne unquam eligat quid sibi pastor praecipiat: nam si hoc eligeret, neuter inde posset proficere; imo sciat frater absque dubio quia si electione sua velit alicubi manere, ut meliores cibos et vestes habeat, et delicatius vivat, pastore hoc forsitan ignorante, eumque in propria voluntate sequente, si forte ibi moriatur, timendum est animae suae, sicut enim [Col. 1140B] Dominus ait: Qui amat animam suam perdet eam; et qui odit animam suam in hoc mundo, in vitam aeternam custodit eam (Joan. XII). Rursus debet discipulus obedientiam adeo diligere, ac propter pastoris sui voluntatem propriam odio habere, quatenus hoc ei dicat: »Pater, vos illuc me mittitis, ubi jussu vestro maneo; attamen si scirem vobis magis placere, ut me alio mitteretis, et propter displicentiam meam, inde me transmutare recusaretis, nequaquam animae meae pastorem providum vos reputarem: vos enim voluntatem meam sequeremini, non ego vestram:« ideoque debet unusquisque plus alienam voluntatem quam propriam diligere, et libentius facere, quia magis in hoc lucratur. Item, [Col. 1140C] sive frater oret, sive aliud faciat, semper sit paratus obedire, nihil obedientiae praeponendo: nam assidue laudat Dominum qui jugiter facit ejus voluntatem. Nec propter quamlibet virtutem Deus homini tantopere secreta sua revelat, quemadmodum propter obedientiam, cum ab eo subtiliter et absque mora intelligitur. Quisquis autem eam injungit, debet ibi communem utilitatem diligenter inspicere, in quo maxima discretio sibi necessaria est, ne profectum suum magis quam aliorum in hoc consideret.



CAPUT III. De praemio obedientiae.

Certisime debet credi quia quisquis in obedientia moritur deinceps non judicabitur; diabolus enim [Col. 1140D] nihil invenit unde discipulum obedientem tenere possit. Jesus Christus etiam nullatenus eum judicabit, qui sese judicavit, ac propter ejus crucem bajulandam seipsum illi obtulit. Sed potius cum eo, quem statuet a dextris suis in die judicii, caeteros judicabit (Matth. XXV).



CAPUT IV. De terris non habendis [(27) 1Kb] .

Omnes terrarum possessiones quae sunt extra metas locorum vestrorum, vobis tanquam peregrinis, et hic manentem civitatem non habentibus, sed futuram in coelis inquirentibus (Hebr. XIII), ex toto [Col. 1141A] interdicimus; quoniam cum caeteris mundanis ingredientes eremum eas dimisistis, et ad anteriora semper est extendendum. Nam unicuique homini, cum mortuus est, tantum terrae sufficit ubi sepeliatur; verumtamen grandis esset admiratio, postquam in sua reclusus est sepultura, si alii mortuo, qui est juxta eum, suum auferret sepulcrum. Fratres, ita et vos debetis esse mortui, quantum spectat ad negotium saeculi, ut enim ait Apostolus: Oportet nos mori peccato ut vivamus Deo (Galat. XI). Nonne tantum terrae vobis sufficit, unde claustrum ad habitandum faciatis? Claustrum voco ipsum nemus infra terminum habitationis vestrae vobis datum, ut ibi, ne vita vestra sit otiosa, laborem [Col. 1141B] vestrum exerceatis, et aedificia vestra construatis. Tantam autem violentiam inferre debetis, extra claustrum vestrum, terras possidentibus, quantam infert unus mortuus alteri. An ignoratis magnum fetorem exire ab homine mortuo, cum de sua extrahitur sepultura? minimus est fetor ille: non enim longe lateque diffunditur respectu fetoris et infamiae quae procedet ex vobis, ac per multas dispergetur et sentietur provincias, si propositum vestrum relinquentes, terras acquirere coeperitis. Nomen enim Dei per vos blasphemabitur, et dicet populus: »Isti sub specie humilitatis nemus introierunt, sed modo capita levare incipiunt.« Parum quidem concupisceret qui terram mundi universam vellet habere, nec aliud. Deum velit homo habere, et coelum [Col. 1141C] et terra pariter, et quidquid est suum erit, dicente Apostolo: Tanquam nihil habentes et omnia possidentes (II Cor. VI). Et iterum: Omnia vestra sunt; vos autem Christi, Christus autem Dei (I Cor. III). Vos profecto terras habuistis, sed scienter eas reliquistis, quoniam Deo vos elongabant. Et quia terras patrimonii vestri absque injuria possidere non poteratis, omnino pertimescimus si alienas acquireretis, vos inde Deum penitus offensuros; ut enim [ait] beatus Hieronymus: Nemo terram istam per mansuetudinem, sed per superbiam possidet. Terrarum vero si vultis habere sufficientiam, nullam penitus habeatis extra clausuram sive metas locorum vestrorum. Nam omnis terra continua est, et si quamlibet [Col. 1141D] terrae portionem acquisieritis, deinde aliam sibi cohaerentem habere volueritis et sic cupiditas vestra vix aut nunquam finietur, sed potius illam maledictionem incurretis, quam Dominus per Isaiam prophetam terribiliter minatur, dicens: Vae vobis qui conjungitis domum ad domum, et agrum agro copulatis, usque ad terminum loci. Nunquid habitabitis soli vos in medio terrae (Isai. V)? Ergo, fratres, terras relinquite, ut Deus post se vos dignetur ad coelum trahere.



CAPUT V. De ecclesiis non habendis.

Ecclesias et res ad ipsas pertinentes, praedicta [Col. 1142A] ratione, scilicet quia cum caeteris mundanis eas amore divino reliquistis, vobis rehabere omnino prohibemus, ut sitis imitatores Apostoli dicentis: Quae retro oblitus, in ea quae ante sunt extentus, sequor ad palmam supernae vocationis Dei in Christo Jesu (Philip. III).

Praeterea populis et ecclesiis, tam vicinis quam remotis, non amplius quam arbores nemoris ubi habitatis, si fieri potest, noceatis. Itaque tricenarium septenarium annuale, vel quodlibet pretium pro missa nominatim vobis oblatum, nullatenus accipiatis. Nec etiam judicia poenitentiae viris exterioribus injungere praesumatis; hujusmodi namque negotium nihil ad vestrum spectat propositum. Rursus crucem sanctam in die sancto Parasceve, [Col. 1142B] nullis ad ecclesias suas eodem die recurrere valentibus, in ecclesiis vestris adorare permittatis, nec non vicinis aquam benedictam de ecclesiis vestris, ad domos suas deferre volentibus negare debetis. Dominicis etiam et festis diebus, quibus eis convenit, in ecclesiis suis divinis interesse officiis, si ad audienda missarum solemnia apud vos frequenter venerint eos non recipiatis; si vero quandoque, Deo inspirante, vos visitare voluerint, a divinis non excludantur officiis. Quos etiam, propriis reatibus ab episcopis vel presbyteris suis, excommunicatos esse noveritis, quousque eos sua recipiat, nec vestra ipsis concedatur ecclesia. Hinc enim minus reverentiae et beneficii suis ecclesiis exhiberent. [Col. 1142C] Si quis autem ecclesias vobis dare voluerit, nullatenus accipiatis. Tanta namque perfectio ad regimen ecclesiarum est necessaria, quod perfectos earum rectores vix aut nunquam imitari sufficeretis, imperfectos vero et inutiles, nullo modo sequi debetis; nec solum vos oportet cupiditatem et invidiam a vobis expellere, sed etiam omnia unde possunt procedere.

Quinetiam si ecclesias vos habere contingeret, quomodo curam ageretis aliorum, qui mortui estis mundo, et membris abcisis a saeculo, pedibus caretis ad ambulandum, ore ad loquendum, et ideo nec vestri curam agere potestis, quanto minus et aliorum? Quamvis enim alius regat vos, nec vos regatis alios, valde tamen laetari deberetis, si libere [Col. 1142D] Dei praesentiam adire possetis.



CAPUT VI. De bestiis non habendis [(28) 1Kb] .

Quoniam omne genus bestiarum, cum caeteris rebus mundanis pro Domino reliquistis, eas recuperare vobis omnimodo prohibemus, ut scilicet sollicitudinem, quam in eis emendis, multiplicandis, vendendis excerceretis, in solius Dei servitio adhibeatis. Quanto enim expeditiores a cura temporalium, tanto liberiores eritis ad coelestia adipiscenda. Nam, sicut ipsa Veritas ait: Nemo mittens manum suam ad aratrum, et respiciens retro, aptus est regno Dei (Luc. IX). Ideoque potissimum omnis [Col. 1143A] generis bestias vobis interdicimus, quia, si velitis in hoc saeculo temporaliter exaltari sive in acquisitione terrarum, vel ecclesiarum, vel quorumlibet aliorum, magna pecudum copia non sit vobis mundanae exaltationis occasio et materia; nihil enim vehementius religionem dissipat quam cupiditas et multitudo divitiarum. Cumque spatiosa pascua pascendis pecudibus idonea minime possideatis, si bestias haberetis, aliena pascua forsitan occuparent, essetque magnus clamor vicinorum, dicentium: »Utinam isti eremitae nunquam advenissent, nam multiplex eorum possessio multiplex nobis infert impedimentum.«



CAPUT VII. Quod amore bestiarum amor divinus minueretur [(29) 1Kb] .

[Col. 1143B] Item si bestias haberetis, eas nimirum amaretis, quantumque amoris pecudibus exhiberetis, tantum divinae dilectionis vobis subtraheretur. Nam, sicut maximus pecuniae acervus efficitur minimus, cum in plures dividitur acervos, sic animus hominis, quo amplius in diversos amores dividitur, eo minus habet in se divinae dilectionis: quamvis enim totus sit in se collectus, tamen est minimus ad Deum diligendum; quid ergo dicendum, cum in diversas partes divisus fuerit?



CAPUT VIII. Quod ascensuros in altum deceat exonerari.

Inutili consilio utitur quisquis ascensurus in altum gravi se onerat pondere, cum se potius deberet [Col. 1143C] exonerare; cum ergo in coelum velitis ascendere, cur illo pondere vos oneraretis unde exonerati estis; quamvis enim penitus essetis expediti, grandis tamen esset admiratio, et magna Dei miseratio si quandoque illuc possetis ascendere, ut enim dicit Evangelium: Arcta est via quae ducit ad vitam (Matth. VII). Nunquid vos qui sola intentione spiritualium huc venistis, et oves summi pastoris esse proposuistis, pastores furibus et praedonibus fieri permittemus? Absit!

Praeterea summopere cavere debetis ne quis occasionem in vobis inveniat, qua vestrum claustrum vos exire compellat.

Postremo credite coelesti magistro dicenti: Nolite thesaurizare vobis thesauros in terra, ubi aerugo et [Col. 1143D] tinea demolitur, et ubi fures effodiunt et furantur; thezaurizate autem vobis thesauros in coelo, ubi neque aerugo, neque tinea demolitur, et ubi fures non effodiunt, nec furantur; ubi est enim thesaurus tuus, ibi est et cor tuum (Matth. VI).



CAPUT IX. De quaestu vitando.

Quandiu sine quaestu uno die quoquomodo vivere poteritis, aliquid ab exterioribus quaerere non praesumatis [(30) 1Kb] . Sed vos a nobis fortasse quaeretis quomodo post mortem nostram vivere valeatis, eo quod ecclesias, terras bestias, redditus, et etiam quaestum vobis interdicimus. Quibus ita respondemus: [Col. 1144A] »Deum solum vobis relinquimus, cujus sunt universa, cujus etiam amore cuncta pariter ac vosmetipsos reliquistis.« Quod si hanc vitam observantes ei constanter adhaeseritis (non tamen secundum voluntatem vestram quae humana est et falli potest, sed secundum dispositionem suam quae divina est et falli non potest), ipse vobis velut dominus, cui cura est de servis, cuncta necessaria sine dubio ministrabit: ipse namque suis ait discipulis: Ecce ego vobiscum sum omnibus diebus, usque ad consummationem saeculi (Matth. XXVIII). Si vero, quod absit! a Deo recesseris et praesentis Regulae transgressores fueritis, illi nimirum injuriam faceremus, si ipsum vel sua vobis relinqueremus.



CAPUT X. Quod potius a Deo, quam ab homine sit quaerendum.
[Col. 1144B]

Verumtamen quaestum ex toto vobis non prohibemus, sed tamen vobis dicemus quomodo quaerere debeatis. Itaque diligenter considerate a quo necessaria potius sunt postulanda ab eo qui habet, vel ab eo qui non habet; ab eo qui dare vult, vel ab eo qui dare non vult; ab eo qui prope est, vel ab eo qui procul est. Si forte redeatis ad saeculum, ut aliquid ab aliquo amicorum vestrorum postuletis, forsitan carebit facultate, vel voluntate largiendi vobis, quod ab ipso petieritis. Nec non et facile taediosi eritis, si praedicta occasione frequenter ad eum redeatis. Etsi precem vestram non exaudierit, tam vos quam ipse pariter erubescetis, et [Col. 1144C] quamvis nullum aliud damnum inde patiamini, tamen claustrum vestrum, non absque periculo, vos exire continget. Quod si quislibet amicus vester, vos plerumque visitaverit, nihilominus eum a vobis alienare poteritis si ab eo sua petieritis. Petite ergo a Domino qui prope est omnibus invocantibus eum in veritate (Psal. CXLIV), et qui multo amplius potest et vult vobis tribuere, quam vos velitis accipere; petite, inquam, a Domino dicente discipulis suis: Amen, amen dico vobis, quidquid petieritis Patrem in nomine meo, dabit vobis (Joan. XIV).



CAPUT XI [(31) 1Kb] . Quod Deus nunquam desit adhaerentibus sibi.

Sed forte sunt, et ego novi qui simulata pietate, [Col. 1144D] vobis dicant: magister vester, insolito more, vobiscum vivere disposuit: fiet, fiet tantisper, dum ipse vixerit; sed, eo mortuo, sine terris, vel ecclesiis, vel redditibus, aut bestiis, aut saltem quaestu, in eodem voto diu manere non poteritis. Non erit ita; non erit ita, fratres mei; imo, ut timeo, peccatis meis exigentibus, plurima spiritualia et corporalia bona Deus vobis differt in posterum. Quod si mihi non creditis, ipsa opera post mortem meam hoc vobis declarabunt, si in hac vita perseveraveritis. Qua ratione poterit contingere ut Deus vobis desit, si ei adhaereatis, cum vos ipse pasceret, dum eum impugnaretis, et saeculum diligeretis?



CAPUT XII. Quod vere pauperibus sit Deus dispensator providus.
[Col. 1145A]

Paupertas sit vobis thesaurus et divitiae. Cumque saeculares adeo suas ament divitias, quibus tendunt in infernum, vos multo charius vestras diligite, hoc est paupertatem qua tenditis in coelum. Item si divites esse cupitis secundum saeculum, semper eritis pauperes; si pauperes esse desideratis secundum Deum, semper eritis divites, dicente psalmista: Divites eguerunt et esurierunt, inquirentes autem Dominum, non minuentur omni bono (Psal. XXXII). Itaque, fratres dilectissimi, Dominum dispensatorem vestrum constituite, et vobis firmissime dicimus quod nunquam cellarium vestrum erit vacuum, [Col. 1145B] dum claves illius Deo commiseritis, dicente propheta: Jacta super Dominum curam tuam et ipse te enutriet (Psal. LIV).

Iterum vobis dicimus: Ne quaeratis eleemosynas quandiu una die quoquomodo vivere poteritis; vos autem optime nostis unitatem quae debet esse inter vos, ut scilicet paupertas et abundantia vestra sit omnibus communis.



CAPUT XIII. De permissione quaerendi.

Si vero Deus, ut vos probet, ad tantam inopiam vos devenire permiserit, ut omnino victus deficiat, episcopo in cujus dioecesi locus habitationis vestrae fuerit, prius eam ita manifestare potestis. Indigentiam nostram, domine, quam illic patimur, nolumus [Col. 1145C] vos ignorare. Quod si vos super hoc exaudire noluerit postquam biduo in cella jejunaveritis, duo de fratribus in religione firmiores ad quaerendum humiliter exeant, per molendina scilicet et domos, ostiatim velut caeteri pauperes eleemosynas petentes. Acceptis autem eleemosynis, unde cum caeteris fratribus una die vivere valeant, in cellam revertantur, et eas singulis, cum gratiarum actione distribuant.

In hujusmodi vero quaestu, amicos praecordiales devitent, ne paupertati eorum, quam tunc temporis forsitan sicut et vos patientur, vestra quasi cumulus adjiciatur et vobis subvenire nequeuntes, gravius affligantur? Quod, ne aliquem gravetis, [Col. 1145D] semper cavere debetis. Sunt etiam quaedam vilis pretii, quae si necesse sit, a vicinis vestris licet vobis quaerere, verbi gratia, ut palea, fimus et hujusmodi. Quibus si poteritis et necesse fuerit, aliquid eo praestantius retribuere non differatis.



CAPUT XIV. Quod Deus in hac vita perseverantibus semper necessaria provideat.

Verumtamen si in hac vita constanter perseveraveritis, rara aut nulla necessitas vos redire coget ad saeculum, causa quaerendi aliena, quando enim major egestas fuerit, tunc majori vigilantia Deus vobis necessaria providebit, quia si Deum solum [Col. 1146A] thesaurum vestrum feceritis, amando paupertatem, dum ipse abundabit, vos nequaquam egebitis. Sic igitur in omnibus, pro posse vestro, Deo communicare studeatis, ut sitis pauperes in hoc saeculo; sicut et ipse fuit et sic eritis perpetuo divites, ubi ipse dives est in aeternum. Tandem in hujus vitae dilectione et perseverantia, vos alia ratione possumus confirmare. Quinquaginta namque fere anni transierunt, in multa fertilitate alii, alii in magna sterilitate, me manente in eremo sub hujusmodi voto, nec tamen in ubertatis tempore, quidquam mihi superabundavit, nec tempore egestatis aliquid mihi necessarium defuit. Similiter vobis eveniet, si haec instituta fideliter custodiatis. Primum ergo quaerite regnum Dei et justitiam ejus, et haec omnia [Col. 1146B] adjicientur vobis (Matth. VI).



CAPUT XV. De modo emendi.

Cum aliquid emere volueritis, mandate alicui amicorum vestrorum, quatenus hoc vobis afferat; quod si vobis dare voluerit postquam ab eo ad emendum petieritis, nullatenus accipiatis [(32) 1Kb] . Sed nobis fortasse dicetis: »Melius mercabimur, si nundinas adeamus.« Hoc vobis prohibemus. Nam multo melius vobis est parum substantiae amittere, quam redeundo ad saeculum animam perdere. Absque dubio vobis dicimus quia si in justitia permanseritis, idcirco census vester nunquam vobis minuetur. Hinc enim scriptum est: Timentibus [Col. 1146C] Deum nihil deest (Eccli. I), nec his qui eum diligunt in veritate (Psal. CXLIV).



CAPUT XVI. De modo vendendi.

Vestra pro alienis commutare potestis, cum vobis necesse fuerit. Verumtamen annonam, vel quodlibet aliud propter expensam vestram a vobis comparatum, si carius potestis vendere quam emistis, nulla cupiditate id faciatis. Hinc enim negotiatores efficeremini. Imo potius, quod venditis vilius vendere, et quod emitis carius emere vobis praecipimus [(33) 1Kb] , ut semper a fraude declinetis. Nam prohibet Apostolus ne quis in negotio circumveniat fratrem suum (I Thess. IV).



CAPUT XVII. De modo mutandi.
[Col. 1146D]

Quoties nummos vel alium censum ab aliquo mutuare volueritis, nisi sit supellex aliqua cum certo reddendi termino, nullatenus accipiatis. Hoc autem vobis accommodanti dicite: »Cum facultas erit reddendi reddemus; si vero aliud pactum et certum inquirit terminum, nulla inopia compellente, accipiatis; caretis enim redditibus unde redderetis.« Ergo possetis delinquere, si diem certum ei constitueretis. Cavete igitur a mendacio, et in veritate permanete: os enim quod mentitur occidit animam (Sap. I), censum autem vobis accommodatum [Col. 1147A] si quis dare voluerit, nulla paupertate cogente, accipiatis.



CAPUT XVIII. De modo accommodandi.

[(34) 1Kb] Si quilibet amicus vester velit a vobis censum vestrum mutuo accipere, nulla necessitate, quam ipse patiatur, nullo etiam beneficio vobis ab ipso collato, aurum vel argentum sive annonam ei accommodetis. Si vero quodlibet horum velit a vobis mutuare, ei vos potestis et accommodare, date potius illi, amore ipsius qui vobis hoc tribuit; si tamen dare possitis absque damno vestrae religionis, et sic majorem perfectionem facietis; si enim alicui pecuniam vestram accommodaretis, et ipse interim modicum quid vobis tribueret, inde feneratores [Col. 1147B] esse possetis. Cavete igitur ne praedicta accommodetis; non est enim contra Evangelium, si non accommodatis et dare vultis.



CAPUT XIX. De non eligendis muneribus.

Si quis, sola Dei gratia commotus, vobis aliquid de suis, juxta libitum vestrum dare volens benigna charitate dixerit, ut de duobus aut pluribus quod amplius vultis, eligatis, se quod electum fuerit, daturum promittens, nequaquam sit vestrum eligere, sed suum; hoc solum quippe elegistis abjecti esse in domo Dei (Psal. LXXXIII); sic autem ei respondete: »Deus vobis immisit voluntatem tribuendi, quod nobis praesentatis, et quia sine inquisitione nostra, velle et posse faciendi bonum quod vultis [Col. 1147C] facere, vobis tribuit: De caetero non fatigabitur, sed vobis ostendet quid nobis praebeatis. Nam ipse solus novit quid nobis et vobis necesse sit.«



CAPUT XX. De confraternitate vitanda.

Comessationes, quas populus confraternitates vocant, nullo pacto faciant apud vos. Si vero ubi vos non fueritis nec nuntium vestrum miseritis, confraternitatem constituant, et postmodum pro velle suo, inde vobis aliquid afferant, licite potestis accipere, et secundum ordinem vestrum modeste expendere. Quod si huc venire, et in locis vestris convivium suum facere, et requiem spiritualem, in qua cum Deo permanere debetis, imminuere voluerint, [Col. 1147D] nullatenus id fieri permittatis, nec psalmos dicere, nec aliud divinum officium propter pecuniam celebrare praesumatis. Deus enim exaudit orationem quae fit ex charitate, reprobans eam quae procedit ex cupiditate.



CAPUT XXI. De eleemosynis non eligendis.

Item omnes eleemosynas quas Spiritus sanctus generabit in cordibus hominum, absque inquisitione et electione vestra licite potestis accipere. Hac etiam sola ratione, quamvis caeterae desint rationes, cavere debetis ne a viris saecularibus eleemosynas quaeratis, quia magis placebit eis cum [Col. 1148A] vobis non quaerentibus, nec eligentibus eas dederint, quam si quaerentibus et eligentibus eas vobis praeberent. Et quo amplius hoc eis placebit, eo gratius a Deo recipientur. Vos autem velle debetis de singulis hominibus, tanquam de vobismetipsis, ut divinam faciant voluntatem. Si vero inquisitione vestra exteriores viri vobis eleemosynas tribuerent, minus eis placeret, et tanto magis eleemosyna coram oculis Dei minueretur, quanto magis bona voluntas eorum decresceret.



CAPUT XXII. Quod ad nullum promissum mittatur nisi quid et quantum sit prius designetur.

Rursus si quis vobis dixerit: Mittite ad annonam, vel ad alium censum meum, et dabo vobis [Col. 1148B] ex eo; nolite inquirere de rei promissae quantitate, ne sitis rei cupiditatis, quam nisi vobis ipse designaverit, mittere non praesumatis. Quod si postea vos interroget: »Quare non misistis,« sic et respondete; »Ignorabamus rei promissae quantitatem, et ideo aut vos aut nos, in hoc delinquere possemus. Si enim ad majus misissemus quam nobis dare disponebatis, inde conqueri possetis: Et si plus nobis tribueretis, hoc vobis subtraxisse videremur; si vero ad minus misissemus, forsitan vobis displiceret, et ideo mittere noluimus.« Denique si rei quantitatem vobis designet, licite potestis mittere, quandoquidem ipso afferente hoc acciperetis, superbia videretur nisi mitteretis, semper [Col. 1148C] autem in corde vestro diligenter investigate quomodo cupiditatem amplius vitare possitis. Et absque dubio vobis dicimus, quod plus etiam pecuniae temporalis, idcirco habebitis, inquirentes enim Dominum, non minuentur omni bono (Psal. XXXIII).



CAPUT XXIII. Quales redditus liceat habere.

[(35) 1Kb] Si quis vobis dixerit: »Hujusmodi eleemosynam dabo vobis annuatim in terra mea, tam ego quam filii mei, minime respuatis.« Sic autem ei respondete: »Quandiu vobis placuerit, hoc accipiemus.« Postea vero ipso retinente qui dederat, vel haeredibus ejus, aut aliquo raptore, hoc eis auferente, petere potestis hoc modo: »Nolumus vos ignorare quod eleemosynam, quae nobis annuatim [Col. 1148D] tribuebatur, accepistis:« Quo ostenso, si placet ei quatenus hoc vobis reddat, date gloriam Deo: quod si facere noluerit, ne repetatis, id est cum eo judicio minime contendatis, sed Deo gratias agite, quia sibi placuit quod hoc vobis tandiu permisit habere; hujusmodi redditus tantum vobis habere concedimus; quandiu possessores eorum vobis eos reddiderint, accipite; cum retinuerint, eos patienter dimittite. Vos ergo memores consilii Jesu Christi dicentis: Qui aufert quae tua sunt ne repetas (Luc. VI), nunquam cum viris exterioribus judicio contendatis, sed potius in pace permanentes, Deo jugiter adhaereatis.



CAPUT XXIV. De chartis causa placitandi non habendis.
[Col. 1149A]

[(36) 1Kb] Item vobis praecipimus, ut de rebus vobis datis vel dandis nunquam scriptum causa placitandi faciatis, nec etiam placitare praesumatis.



CAPUT XXV. Quae sit clavis nostrae religionis.

Nunc autem vos reddemus securos, si in hac vita perseveretis, neminem qui vos audeat fugare invenietis: hoc enim quod vobis dicemus clavis est nostrae religionis, quam si bene custodieritis, nullus hostis aditum inveniet per quem ad vos ingrediatur. Ubicunque aedificetis, cui non proderitis, saltem non noceatis, cui non benefeceritis, saltem malum non faciatis; vobis autem firmissime [Col. 1149B] dicimus quia qui vos primitus odio habebunt, cum loca solitudinis habitare coeperitis, postea vos diligent, et multa beneficia vobis conferent. Hoc tamen pacto vobis ista dicimus, si in hac vita fideliter permanseritis; quod si a Deo recesseritis, nonne justum erit ut vos omnes persequantur?



CAPUT XXVI. De eleemosyna mortui juste conquerenti persolvenda.

Praeterea si quis in extremis positus censum suum vobis reliquerit, ut ei benefaciatis, et oretis pro eo, licite potestis accipere. Sed, eo mortuo, si querelam injuriae ab ipso cuilibet illatae vos audire contingat, pecuniam a defuncto vobis relictam juste conquerenti misericorditer persolvite, si tamen haeredes mortui eam reddere noluerint: charitas enim, [Col. 1149C] non quaerit quae sua sunt, sed quae Jesu Christi (I Cor. XIII).



CAPUT XXVII. Quod Deus humilitati ubique praeparet hospitium.

Iterum firmiter asserimus quod multi multa loca multis precibus vobis praesentabunt, et nemora quae caeteris vendere noluerint gratis largientur, si in hujus vitae proposito humiliter perseveretis. Nam Deus humilitati ubique praeparat hospitium, eo quod ipsa ipsius est hospitium. Estote ergo humiles, et coelum et terra pariter vestrum erit.



CAPUT XXVIII. De molendinis.

[(37) 1Kb] Hujus adimpletione praecepti, ne scilicet alicui [Col. 1149D] obsit vestra affinitas, molendina cum populo communia nullatenus habeatis; vicinis etenim solita molendina relinquentibus, et ad vestra venientibus, alii, molendina quorum priora exstiterunt, ex vestra affinitate damna paterentur. Scriptum est enim: Quod tibi non vis fieri, alii ne feceris (Tob. IV; Luc. VI; Matth. VII).



CAPUT XXIX. Quod nemini pro temporalibus serviatur.

Cum soli Deo, cujus servitus libertas est, serviendum sit vobis ex debito, si datores locorum in quibus [Col. 1150A] habitatis, pro eisdem locis, vos sibi deservire postulaverint, potius ipsa loca vos [(38) 1Kb] jubemus deserere, quam hac intentione quodlibet etiam minimum eis petentibus tribuere. Aliter enim non hujus mundi veri peregrini, sed velut caeteri cultores agrorum, tributa debentes essetis [(39) 1Kb] . Injustum quoque et Simoniacum esset pro eo quod quislibet erogando pauperibus, Deo obtulit, eidem datori temporaliter deservire, et non soli Deo, cujus amore totum illud reliquit.



CAPUT XXX. De nemoribus petendis.

Nemus religioni vestrae idoneum, prius a possessore ipsius, deinde ab omnibus aliquid juris in eo habentibus, cum necesse fuerit postulare debetis. [Col. 1150B] Cum vero ab his omnibus vobis datum fuerit, si noveritis aliquem nemoris calumniatorem, petite jus ab eo, quod in nemore se dicit habere, si forte ibi velitis aedificare. Oportet enim vos, ut ait Apostolus, cum omnibus hominibus, si fieri potest, pacem habere (Rom. XII): verumtamen a terra ubi aedificabitis aliam meliorationem exigere non debetis, nisi ut quoquomodo vos sustinere valeat ad vestram poenitentiam ibi peragendam: quo enim deterior fuerit, eo diligentius vos ibi Deus procurabit, si ei fiducialiter adhaereatis, sicut enim Dominus ait: Non in solo pane vivit homo, sed in omni verbo quod procedit de ore Dei (Matth. IV). Qui cum suos interrogaret discipulos: Quando misi vos sine sacculo et pera et calceamentis, nunquid aliquid defuit [Col. 1150C] vobis? Dixerunt: Nihil (Luc. XXII). Terra quidem respectu coeli minima est, et parum vobis duraret si eam diligeretis. Cavete ergo ne melius pro deteriori, hoc est coelum pro terra commutetis.



CAPUT XXXI. De causis non agendis et testimoniis non perhibendis.

Quoniam, ut ait Apostolus, nemo militans Deo, implicat se negotiis saecularibus, ut ei placeat cui se probavit (II Tim. II), firmissime vobis praecipimus, ut nunquam propter [(40) 1Kb] vestra vel aliena, cum aliquo placitare, sive judicio contendere praesumatis, nec causas nec controversias aliorum in manu vestra recipiatis. Quid plura? vobis praesentibus vel [Col. 1150D] absentibus, placita vel hujusmodi conflictus saeculares, nullatenus agantur in locis vestris. Testimonium quoque de illis etiam, quae apud saeculum vidistis et audistis unde controversiae nascentur, non est vestrum cuiquam perhibere. Mortui enim estis, et vita vestra abscondita est cum Christo in Deo (Coloss. III).



CAPUT XXXII. De licentia ab episcopo postulanda.

Praeterea sine licentia pontificis, in cujus dioecesi aedificare volueritis, nec aquam benedicere, nec missam celebrare in eodem loco praesumatis. [Col. 1151A] Ipsum autem humiliter exorate, ut locum illum ad consecrandam ecclesiam in honorem Dei, ac coemeterium in sepulturam fratrum, tempore opportuno visitare dignetur. Quinetiam decimas laboris vestri ab ipso pontifice, et a sacerdote in cujus parochia manebitis, nec non a caeteris earum possessoribus, piis precibus postulate. Cum vero vobis datae fuerint, nequaquam eas retinere, verum etiam caeteris pauperibus fideliter debetis reddere.



CAPUT XXXIII. Quod in possessione monachorum non aedificetur.

Inter haec vobis praecipimus ut nunquam in possessione monachorum aedificia construatis. Verumtamen ista non dicimus ut sanctitati monachorum derogemus. Porro quidam eorum vos multum diligent, [Col. 1151B] et multiplex beneficium vobis impendent, sed frequenter mutantur pastores monasteriorum, et quod alii tribuunt, alii postmodum plerumque repetentes recuperare volunt.



CAPUT XXXIV. Quod fratres extra cellam non exeant, causa visitandi infirmos saeculares.

Si forte pater vester, vel quislibet amicus vester saecularis prope cellam vestram graviter aegrotans, et peccata sua confiteri, et res suas disponere in praesentia vestra desiderans, mandet vobis ut eum visitetis, ejus praesentiam nullatenus adeatis, si tamen clericos necessitati suae sufficientes cum eo adesse contingat. Quod si illuc ire praesumentes, [Col. 1151C] in itinere moriamini, nequaquam Deo de vobis rationem reddemus in die judicii (Matth. XII). Quippe summus Magister electo discipulo, patrem suum sepelire volenti, sic ait: Sine mortuos sepelire mortuos suos, tu autem sequere me (Matth. VIII). Si quempiam vero morti proximum juxta mansionem vestram esse noveritis, ejus necessitati subvenire debetis, aliis tamen clericis eis subvenire nequeuntibus. Alioquin morte illius, mortem aeternam forsitan incurreretis.



CAPUT XXXV. Quod fratres cellas non exeant causa procurandi pauperes.

Cellas quoque causa procurandi pauperes, exire [Col. 1151D] non debetis, nullus enim meliores pauperes valet procurare, quam Martha procurabat, Deum videlicet procurando: nec tamen Jesus Christus dixit Mariae pedibus suis assidenti: »Surge et adjuva illam.« Sed potius alteri sororem suam nihil agere reputanti juxta intentionem illius sic respondit Dominus: Maria optimam partem elegit, quae non auferetur ab ea (Luc. X).



CAPUT XXXVI. De hospitalitate pro Deo exhibenda.

Hospitalitas ex charitate hospitibus est exhibenda, quippe colligendo et retinendo indigebitis, dando et dispergendo abundabitis. Placeat autem vobis quod expendetis et dabitis hospitibus: quanin vobis hoc placuerit, nunquam vobis aliquid [Col. 1152A] ideo minuetur, sed semper a Deo vobis restituetur. Ipse namque ait: Date et dabitur vobis (Luc. VI). Attamen de vestris nihil expenditis; Dominus enim vobis affert alimenta, et idem a vobis suscipit allata. Hinc propheta ait: Quae de manu tua, Domine, accepimus, dedimus tibi (I Paralip. XXIX). Et Dominus in Evangelio: Quod uni ex minimis meis fecistis, mihi fecistis (Matth. XXV). Verumtamen religiosis plus honoris et reverentiae quam caeteris, exhibere studeatis. Igitur, ut ait Apostolus, dum tempus habemus operemur bonum ad omnes, maxime autem ad domesticos fidei (Galat. VI).



CAPUT XXXVII. De beneficio pauperibus erogando

Non mediocriter gaudere debetis quoties pauperibus [Col. 1152B] benefeceritis. Dominus enim hanc haereditatem pauperibus reliquit in hoc saeculo, bonos videlicet viros, qui eos sibi procurent. Nimirum Deo gratias agere debetis, cum vobis suos mittit pauperes. Non enim tot nuntios inveniretis, quos ad tot pauperes dirigeretis, nec etiam sciretis eos eligere, sed Deus eos eligit, et electos vobis mittit. Itaque debetis credere quod Dominus inopes, a vobis eleemosynam postulantes minime decipit, quia si nihil adesse sciret, quod eis tribueretis vix aut nunquam permitteret, ut a vobis aliquid postularent. Ergo semper eis vel bonum sermonem tribuite, si forte caeteris careatis. Nam loqui cum pauperibus est honor vester, loqui cum divitibus [Col. 1152C] plurimum formidare debetis. Hinc enim facile dedecus potestis incurrere.



CAPUT XXXVIII. De eleemosyna pauperum largius remuneranda.

Quod si forte pauperes suam parvam eleemosynam vobis afferunt, nolite respuere, sed cum gaudio eam suscipite; verum praedicationem quam vobis faciunt, dum vobis eam tradunt diligenter intelligite, quandoquidem illi qui pauperes sunt sua vobis largiuntur, vos eis vestra, praecipue si facultas adsit, largius debetis tribuere.



CAPUT XXXIX. De mulieribus non recipiendis.

Ne mulieres in hac religione recipiantur, omnimodo prohibemus; quandoquidem a deliciis paradisi [Col. 1152D] primum hominem mulier traxit, ubi quis ei resistere poterit? Si David mansuetissimus, Salomon sapientissimus, Samson quoque fortissimus, muliebri laqueo capti sunt, quis ejus blanditiis non cedet? Nonne, ea absente, per ipsam a diabolo tentatur homo? Quid ergo, ea praesente faciet? Hoc autem vitium fugiendo, non impugnando, docet Apostolus superari (Rom. VIII). Hoc etiam beatus affirmat Gregorius, ne quis post votum continentiae cum eis habitare praesumat; sic igitur ab hac religione penitus disjungantur, ut nec etiam labori fratrum, adjutorium impendant per diem, nec post solis occasum usque mane cellas ingrediantur. Quinetiam nulla sola mulier, aliqua hora diei cellas introeat, sine socio qui aetatem habeat.



CAPUT XL. De viris alterius religionis non recipiendis.
[Col. 1153A]

Alterius religionis viros in hac religione recipi omnino prohibemus. Nam vestri mores ab eorum moribus, plurimum differunt; vos quippe fimum et ligna portantes, et clibanum calefacientes, panem et alia multa facere consuevistis: nullos enim nisi vosmetipsos habetis famulos. Vobis itaque talia facientibus, frequenter improperarent, dicentes: Nunquam de hujusmodi vilibus in nostra religione tractaremus. Facilius etiam potest in disciplina teneri, qui nunquam in illa fuit, quando recenter saeculum relinquit, quam revocari ad ipsam, qui semel eam excessit. Insuper, si post longum tempus, vestris perscrutatis moribus, ad pristinae religionis [Col. 1153B] habitum remeare vellent, ipso pastore, cujus obedientiae se prius submiserunt, recipiente quasi suas oves, et licenter et absque calumnia vestri facere possent. Unde ne vobis et ipsis aliquod contingat opprobrium, nullo modo recipiantur. Hinc Salomon ait: Cor ingrediens duas vias non habebit requiem (Eccli. III). Hinc Jacobus ait: Vir duplex animo inconstans est in omnibus viis suis (Jac. I).



CAPUT XLI. Cujusmodi homines liceat recipere.

Quicunque saecularis homo velit ad hanc congregationem accedere, licet alteri religioni sola promissione sit obligatus, hujus religionis prior licite [Col. 1153C] potest eum recipere, quandiu saeculari veste indutus fuerit.



CAPUT XLII. Cujusmodi homines nec absolvendi nec requirendi sint.

Econtra, si quis a pastore dono fraternitatis accepto et certo veniendi termino constituto, postmodum aliam religionem adire vel in saeculo remanere voluerit, pastor ipsum non requirat. Quod si absolutionem promissionis jam factae postulet a pastore, nequaquam eum absolvat, sed ei breviter ita respondeat: »Nunquam a nobis requisitus fueris.« Aliter non absolvatur, nec venire cogatur, nec a quolibet susceptus requiratur.



CAPUT XLIII. De solitario cum propria cella non recipiendo.
[Col. 1153D]

Hujus religionis decretum est, quod quicunque ad eam accesserit omnes terrarum possessiones extra deserat, se totum pastoris voluntati subjiciens. Ex hoc itaque praecipimus, ne quis solitarius cum cella propria recipiatur, sed si pastoris voluntas fuerit, aut ipsum sine cella, aut cellam sine ipso, si dare voluerit accipiat.



CAPUT XLIV. De viris infra viginti annos, infirmantibus ac leprosis non recipiendis.

Quoniam spontanea voluntate, et provida animi deliberatione Christi jugum adeundum est, ideo praecipimus ne quis infra viginti annos, aut homo infirmans, nisi equitando aut pedibus ambulando [Col. 1154A] venire possit, in hac religione recipiatur. Quemlibet etiam leprosum manifeste cognitum in nostra religione recipi prohibemus. Quippe membra Christi scandalizaret, et maledictionem Domini incurreret dicentis: Vae autem homini illi, per quem scandalum venit (Matth. XVII).



CAPUT XLV. De Simonia penitus vitanda.

Quinetiam pastor hujus congregationis, seipsum et omnes discipulos suos, ab omni genere Simoniae prorsus custodiens, et illud Domini praeceptum: Gratis accepistis, gratis date (Matth. X), fideliter adimplens, in suscipiendis fratribus solam Dei voluntatem et animarum salutem summa discretione consideret.



CAPUT XLVI. Quod fratres in cella permaneant.
[Col. 1154B]

Quemadmodum legitur in Evangelio, Christum in montis solitudinem ascendisse, ut tentaretur a diabolo (Matth. IV), sic Christum sequentes, ut ei liberius per contemplationem adhaereant, solitudines nemorum et absentiam hominum quaerunt: sicut nec ipse, nisi devicto hoste a monte descendit, sic nec ejus imitatores, dum sunt in praelio nondum cursu consummato, quod est omni tempore vitae suae a solitudine quam elegerunt debent abscedere. In hoc enim vestra et omnium eremitarum vita maxime debet constare, ut cum continuae orationis usu et silentio tumultum saeculi declinantes, in cellis vestris quiescatis. Nam vix aut nunquam [Col. 1154C] valde potest esse religiosus, qui una die recluditur, et altera discurrere permittitur. Ipsi namque apostoli qui gratia sancti Spiritus prae caeteris abundabant, dum irent per saeculum pulvere pedes suos aspergebant, cumque apostoli qui perfecti viri erant, et praecepto Dei per saeculum incedebant, pulvere terrenae conversationis aspergebantur, vos penitus, qui fragiles estis, si contra propositum vestrum, per mundum discurreretis, pulvis peccati macularet. Itaque vobis praecipimus, ne vagari per saeculum praesumatis.



CAPUT XLVII. De silentio.

Silentium secundum loca et tempora constituta [Col. 1154D] custodiatur. In his autem locis, hoc est in ecclesia, in claustro, in refectorio, in dormitorio, nec non in his temporibus, id est a completorio usque mane finito capitulo, continuum silentium fratres observent nisi magna necessitas, quae legem non habet, quandoque coegerit, sicut enim Isaias testatur: Cultus justitiae, silentium et pax (Isai. XXXII). Quicunque vero in supradictis locis vel temporibus silentium violaverit, regulari disciplinae subjaceat.

Aliud autem silentii genus quod est tacere inutilia, et loqui necessaria, a singulis fratribus semper et ubique summa discretione est observandum, ut enim Salomon ait: Mors et vita in manibus linguae (Eccli. XXXVII). Itaque si ipse loci dispensator, [Col. 1155A] vel quislibet alius frater murmurando vel detrahendo, vel mentiendo, vel obedientiae resistendo, vel saecularia et vana verba saepe referendo, seipsum et alios corrumpat; caeteri fratres, fraternae charitatis affectu, primo, secundo, tertio, illum inde reprehendant; quod si parvam consuetudinem suam humiliter corrigere neglexerit, regularem subeat disciplinam.



CAPUT XLVIII. Quod fratres causa faciendi praedicationem non exeant solitudinem.

Iterum vobis praecipimus ne causa faciendi praedicationem solitudinem exeatis. Dum enim manetis in eremo et cavetis a saeculo, lumen est super candelabrum, id est bona vita, quae illucescit fideli [Col. 1155B] populo; ut enim beatus ait Gregorius: »Vita justi, viva praedicatio.«



CAPUT XLIX. Quod fratres causa audiendi praedicationem eremum non exeant.

Praeterea vobis praecipimus, ne causa audiendi praedicationem eremum exeatis; constat enim quod Joannes Baptista manebat in eremo, dum Jesus Christus praedicaret in terris, nec tamen dicit Evangelium inde Joannem exiisse, ut Domini praedicationem audiret. Si vero Deus vellet Joannem ad se venire, et ipse non veniret, in hoc procul dubio delinqueret, sed non erat ei necesse ut iret audire corporaliter sermonem Jesu Christi; nam [Col. 1155C] vocem ipsius in corde suo spiritualiter audiebat, sicut idem in Evangelio testatur, dicens: Amicus sponsi stat, et audit eum, et gaudio gaudet propter vocem sponsi (Joan. III). Tamen nolite arbitrari quod ego vos Joanni Baptistae conferam; attamen si exemplo ipsius Deo adhaeseritis, et eremum exire nolueritis, ipse Deus manebit in vobis, et docebit vos.



CAPUT L. Quod fratres viris exterioribus peccata sua non confiteantur.

Si quis vestrum aliquod peccatum (quod absit!) incurrat, omnino caveat ne cuilibet exteriori viro, quantaecunque sanctitatis sit, illud confiteatur. Quod si facere praesumeret, utique inobediens et [Col. 1155D] incredulus esset, et diceret ipsis operibus, nec in pastore meo, nec in fratribus meis habeo fiduciam, quare ab exterioribus super hoc postulo consilium. Deus autem prohibet, ne quis unum de pusillis suis contemnat (Matth. XVIII). Quinetiam multum decipitur qui se coinquinat, cum se lavare existimat, suumque peccatum confitendo adauget. Verum haec omnia incurreret, si quis fratrum nostrorum viris exterioribus peccatum suum confiteretur [(41) 1Kb] . Nec non et omnes alii eadem incurrunt, qui post confessionem peccata non deserunt. Ergo Deum in secreto solitudinis super universis necessitatibus vestris consulite. Itaque confitemini alterutrum [Col. 1156A] peccata vestra, et orate pro invicem ut salvemini (Jac. V). Praedictis igitur rationibus vobis praecipimus in cellis vestris permanere et exinde quae concessa sunt, scilicet adjutorium vicinorum cum bestiis suis in labore vestro, cum necesse fuerit, petere; vos tamen hujusmodi occasione, cellas nunquam exeatis. Nos itaque, fratres charissimi, in solitudine ac paupertate eremitica vitam nostram, Deo annuente, ducere coepimus, et eam in eodem, ipso adjuvante, finire debemus.



CAPUT LI. Quod fratres in porticum exeuntes honeste se habeant.

Cum in cellis vestris reclusi fueritis et soli Deo adhaerere poteritis, tunc debetis suspirare, gemere [Col. 1156B] et deflere tam vestra quam aliena peccata. Quoties autem oportuerit vos exire in porticum causa loquendi cum vestris visitatoribus, laetam faciem eis praetendite, et cum gaudio eos suscipite; et est ratio, ut, eis ad vos de longinquo venientibus et processionem suam, ut ita dicam, facientibus, vos quoque vestram faciatis, et eis honeste obviam exeatis.



CAPUT LII. Quod fratres extra cellam exeuntes, duo sint ad minus.

Cum vero, necessitate compellente, extra cellam egrediemini, ut alter alteri provideat, secundum evangelicam institutionem, jubemus vos binos incedere. [Col. 1156C] Vae namque soli, quia si ceciderit, non habet sublevantem (Eccli. IV). Nec non in itinere, cavete viatorum societatem, prout res exiget, ingressusque civitatum et castellorum, ne exterior oculus videat unde interior caecus fiat.



CAPUT LIII. De fugientibus ab hac religione

Si quis per diabolicam suggestionem ab hac religione corruerit, licet pastori ipsum reconciliari volentem, ad religionis unitatem cum digna satisfactione reducere. Verumtamen istud magnopere attendendum est, ut quidquid inobediens acquisivit vel aedificavit, totum illud, quamtumcunque sit, sicut res perditionis abjiciatur et reprobetur, ne si accipiatur, fratres adhuc imbecilles sumant sibi in [Col. 1156D] exemplum dicentes: »Quoniam huic sic post lapsum contigit, faciamus et nos similiter.« Quod ne contingat cavendum est.



CAPUT LIV. De cura clericorum et conversorum [(42) 1Kb] .

Optimam partem, quae a Domino praecipue laudatur in Maria, clericis ab omni cura temporalium liberis, solam injungimus ut dicere possint veraciter: Dominus pars haereditatis meae (Psal. XXV); et item: Portio mea Dominus (Psal. CXVIII); et iterum: Non est aequum nos derelinquere verbum Dei et ministrare mensis (Act. VI). Sicque divinis laudibus et contemplationi solummodo intendentes sibi invicem [Col. 1157A] et aliis fratribus, delicta sua confitentibus, spiritualia ministrent. Et ne colloquio saecularium aut sollicitudine exteriorum divinum officium interrumpatur, et mens eorumdem satietatis internae dulcedinis obliviscatur (quod beatus Gregorius, sibi contigisse conqueritur), ob hoc scilicet temporalem curam cellae solis conversis committimus, qui cum in labore et in caeteris agendis, aliis fratribus, clericis videlicet et conversis, non dominatione, sed charitate praecipiant, custos omnium virtutum humilitas illaesa conservetur. Quippe ipse Creator omnium creaturis suis, Mariae videlicet et Joseph, fuit obediens, dicente Evangelio: Et erat subditus illis (Luc. II). Verumtamen omnibus, tam clericis quam conversis, expediret ne deinceps, si fieri posset, saeculum [Col. 1157B] viderent, quandoquidem illud reliquerunt; sed quia nequit fieri, saltem clericos in requie divinae dilectionis volumus retinere. Conversi vero tam pro illis quam pro semetipsis, exeant colloqui cum gente exteriori. Attamen quandoque egrediuntur clerici, cum ibi sunt necessarii. Magna tamen est sapientia, magnaque misericordia, dum in secreto Dei possunt quiescere, ut ibi maneant ad communem omnium utilitatem. Nam si mens eorum occuparetur ad temporalia, procul dubio minus aliis providerent aeterna. Quicunque vero foras egrediuntur, caveant ne in colloquio saecularium delectentur; quo enim amplius ibi delectabuntur, eo majus incommodum patientur. Verum si obedientia permittat, magis desiderent in secreto jugiter [Col. 1157C] permanere quam foras exire; nam si Deus intus non invenitur, foris absque dubio minime reperietur, nimirum ipse Deus amicis suis saepius et familiarius in secreto quam in publico secreta sua revelare consuevit: verbi gratia, ut beatae Mariae in thalamo, Joanni Baptistae in eremo, Petro, Jacobo, Joanni in monte, nec non eidem Joanni in exsilio. Et sic de caeteris intelligendum.



CAPUT LV. De distributione victus et vestitus.

Frater qui cellae curam agit, prout res se habuerit, fratribus provida dispensatione victum et vestitum distribuat, illud quod in Actibus apostolorum legitur, attendens: Et erant illis omnia communia, [Col. 1157D] nec quisquam egens erat inter illos; et dividebatur singulis, prout cuique opus erat (Act. IV). Inter haec nec ipse dispensator nec alius frater sibi tantum aliquid ad edendum parari postulet, nec etiam omnibus communiter, nisi solus dispensator. Quod si quis petierit omnino non exaudiatur, nisi forte aegrotet; aegrotanti enim, cum omni humilitate serviatur. Profecto qui dives erat in saeculo valde reprehensibilis est si in hac paupertatis religione, aliud quam paupertatem postulet. Nonne cibis et vestibus delicatis satis abundavit? Cur ergo hujusmodi amplius desideraret? Praesertim qui pauper fuit in saeculo, qua ratione divitias quaereret in eremo, quas habere non poterat in mundo? Ad quas enim delicias, unusquisque huc accessit, nisi ut [Col. 1158A] crucem portans Christum sequeretur? Quid vero sancti apostoli, quid sancti Patres in Aegypto, quorum vestigia sequi debemus, nisi vigiliis, jejuniis, et orationibus et laboribus insistere ex more postulabant? denique quos redditus aut quae patrimonia, se totum hostiam vivam Deo quisque sponte offerens, sibi ad haec paranda in mundo retinuit? prorsus nulla.



CAPUT LVI. De cura infirmorum, senum ac debilium.

Si quis frater urgenti gravi infirmitate, conventum sequi nequiverit, in domo infirmorum reponatur. Porro cellae dispensator unum fratrem, vel plures, si necesse sit, eligat, qui die noctuque patienter aegroto serviant, et soli domum ubi aeger [Col. 1158B] fuerit ingrediantur. Caeteri vero fratres, sive ibi manentes, sive aliunde advenientes, non absque licentia dispensatoris infirmum visitare praesumant. Nam cum aliquis frater, qui diu in disciplina religionis permansit, et cum adjutorio Dei et pastoris sui, pro posse suo, cavit a saeculo, tandem incurrit aegritudinem, et fini suo jam appropinquat, tunc praecipue majori indiget custodia, quando anima ipsius mercedem suam debet recipere: veluti cursores, tunc penitus enituntur, cum prope locum sunt, ubi cursus eorum fuerit consummatus; si enim prius remanerent, frustra laborassent. Propter hoc expedit aegrotanti discipulo, ne quid de negotio saeculi audiat, unde spiritus suus cogitet vanitatem. Quantoque cum paucioribus loquetur hominibus, [Col. 1158C] minus est inde auditurus. Oportet autem eum semper confortari in Domino. Ipse quoque, si sapiens fuerit, dicet loquentibus secum: »Sinite me in pace manere, et juvate me vestris orationibus, ut cor meum assidue Deo possit adhaerere.« Quod si in cella, quibus indigebit abunde non fuerint, ante ecclesiastica ornamenta, servitio Dei deputata, venundari praecipimus, quam eorum quae licenter postulaverit, inopiam patiatur infirmus; nam ipse templum est in quo Deus habitat. Cumque pater aut mater, vel quislibet ejus saecularis amicus, ad eum ingredi non permitteretur, fratres debent summopere curam illius agere. Nullum etiam negotium religionis comparari valet aegroti servitio, nisi tantum [Col. 1158D] divinum officium.

Senibus quoque ac debilibus humiliter et sollicite necessaria ministrantes: Alter alterius onera portate, et sic adimplebitis legem Christi (Gal. VI), illud etiam Domini praeceptum fideliter adimplentes: Quaecunque vultis ut faciant vobis homines, et vos facite illis similiter (Matth. VII).



CAPUT LVII. De temporibus jejunandi, horis reficiendi, et genere ciborum.

A sancto Pascha usque ad Exaltationem sanctae crucis, bis in die, primo videlicet post sextam, et secundo post vesperas, refectionem vobis sumere disponimus, exceptis jejuniis in hujus temporis spatio constitutis. Verum ab Exaltatione sanctae [Col. 1159A] crucis usque ad Pascha vobis jejunare praecipimus, exceptis diebus Dominicis et die Natalis Domini. Rursus a praedicto festo verae Crucis usque ad initium Quadragesimae post nonam, et exinde usque ad Resurrectionem Dominicam, post vesperas cibum sumere vobis statuimus. Item a festivitate Omnium Sanctorum usque ad Nativitatem Dominicam, et a Septuagesima usque ad Pascha, cibo quadragesimali tantum vobis uti praecipimus. Caeteris vero temporibus, ovis et caseis quandoque vesci vobis permittimus [(43) 1Kb] , eo quod omnes tam sanos quam aegrotos, a carne et sanguine tam volucrum quam quadrupedum vos semper abstinere jubemus [(44) 1Kb] . Verumtamen quia certos redditus non habetis, unde refectio quotidiana fratribus valeat [Col. 1159B] praeparari, nullus aliquid ad vescendum certis horis ex debito postulare praesumat, sed quae et quando ipse Dominus, quem solum dispensatorem vestrum constituimus, solita pietate sua vobis ministrabit, cum gratiarum actione suscipite. Quod si vobis alimenta plerumque dare distulerit, nihilominus ei gratias agite, recolentes illud Apostoli: Gratias agentes semper pro omnibus, in nomine Domini nostri Jesu Christi, Deo et Patri (Ephes. V).



CAPUT LVIII. De divinis officiis.

Divina quidem officia ex certis et sanctis auctoribus collecta, quae beatus Gregorius et alii sancti doctores in sancta disposuerunt Ecclesia, celebrare [Col. 1159C] dignum duximus. De quibus non est modo dicendum per singula, eo quod in libris nostris de hujusmodi plenius continetur.



CAPUT LIX. De mutuo fratrum obsequio.

Assidue omnes reminisci debetis cunctos subministros vestros cum caeteris mundanis exterius reliquisse. Ideoque oportet ut alter alterum, servata religionis fraternitate, honore invicem praeveniat, et ut qui major est, fiat sicut junior, et qui praecessor est, sicut ministrator (Luc. XXII), unusquisque ex mansuetudine, libenter omnibus deserviat. Fratribus namque in obedientia positis, si possibile sit, tanquam angelis est ministrandum; credibile [Col. 1159D] est enim eos sine dubio, si in hac perseveraverint, fore salvandos, sicque pares angelis futuros. Porro si cuilibet absurdum et inconveniens videatur dici tanquam angelis, cum homines sint, et utique peccatores, dicatur expressius, non solum tanquam angelis, sed etiam quasi Deo in talibus: namque per prophetam se Deus habitare asserit, dicens: Coelum, id est anima justi, mihi sedes est (Isai. LXVI); et in Evangelio: Quod uni ex minimis meis fecistis, mihi fecistis (Matth. XXV); et iterum in Psalmo: Ego dixi: Dii estis et filii Excelsi omnes (Psal. LXXXI). Haec autem non propter extollentiam [Col. 1160A] vobis dicimus, sed ut frater fratri humiliter et ex dilectione famuletur et obediat.



CAPUT LX. De electione prioris.

Cum prior eligendus est, fratres ex singulis cellis bini conveniant in Grandimontem, quemadmodum ad conventum bini venire consueverunt. In eisdem vero locis remanentes, totius electioni conventus, se pro certo concedere, caeteris abeuntibus, promittant. Adunato itaque conventu, post invocationem nominis Domini, duodecim fideles et religionis amatores, sex videlicet clerici et sex conversi, ad eligendum priorem designentur, qui, postquam audierint ab omnibus electionem suam a nullo fore contradicendam, seorsum inter se de [Col. 1160B] ea pertractent. Talis itaque pastor eligatur, qui antea fidelis hujus religionis discipulus exstiterit, ut alios ex seipso considerans, prout opus fuerit, sciat unicuique utilia providere. Si vero inter ipsos duodecim, aliqui in electione dissenserint, majori parti concedendum est, quae scilicet fidelior saniorque intelligitur, nihil ibi nisi communem utilitatem considerans, illis dissentientibus a consilio et etiam extra conventum, ut totum sine eis fiat ejectis. Ex ipso tamen conventu totidem concilio adjiciantur quot ejecti fuerint, et de eisdem, sive clericis, sive conversis, ut in duodecim semper electio consistat.



CAPUT LXI. Quod nullus exterior eligatur in priorem.
[Col. 1160C]

Neminem qui sit extra religionem vestram, quocunque sensu vel sanctitate polleat, in priorem vobis eligere praesumatis. Ab hac namque vita dissideret, vosque ad aliud everteret; unum autem de vestro conventu confidenter eligite, quippe hoc ipsum beatus praecipit Gregorius, dicens: Defuncto pastore cujusquam congregationis, non extraneus eligatur, nisi de eadem congregatione, quem sibi propria voluntate, concors fratrum societas elegerit. Porro si Deus vobiscum fuerit, ipse vobis consulet; quod si ab ipso recesseritis, nunquam bonum pastorem reperietis. Si vero omnes mali essetis, cujus esset pastor alter qui succederet, si nullum inter vos bonum inveniret? Quemcunque [Col. 1160D] pastorem habeatis, sapiens erit si tamen ab hac vita non declinet; si vero (quod absit!) ab ea recesserit, ipse procul dubio anathema erit, et quicunque ei consenserit. Iterum vobis praecipimus, ut pastor vester [(21) 1Kb] nunquam abbas, sed tantum prior nominetur. Quin etiam quemlibet exteriorem vestri pastoris electioni nullatenus interesse permittatis.



CAPUT LXII. De pastoris stabilitate.

Rursus pastor vester omnino caveat, ut clausuram Grandimontis, nunquam nisi necessitate inevitabili [Col. 1161A] coactus, egrediatur. Sciat autem firmiter, quandiu catena Christi religatus, per saeculum ire noluerit, quod nullus ex discipulis suis audebit ei inobediens esse, nec in qualibet cella sua, contra praeceptum suum manere; nam ipse Dominus cujus amore pastor vinctus fuerit, discipulos etiam vinctos tenebit. Si forte (quod absit!) per saeculum abire coeperit, valde pertimescimus, quod omnes vos eum pariter sequentes et praecepta sua contemnentes, inobedientiam incurretis; ipse vero honorem deinceps non recuperabit: quem coram Deo et hominibus habebat die qua claustrum suum egrediens, contra votum suum, per saeculum ire praesumpsit. Hinc de seipso et caeteris Ecclesiae pastoribus beatus ait Gregorius: »Nos sumus, [Col. 1161B] fratres charissimi, nos sumus lapides sanctuarii, qui apparere semper debemus in secreto Dei, quos nunquam necesse est foris conspici.«



CAPUT LXIII. Quomodo prior erga suos cognatos se habeat.

Item quia carnalis cognatorum affectus, plerosque religiosos ab amore divino plurimum revocare et bona Ecclesiarum valde solet dissipare, hujus religionis prior omnino caveat, ne propriis cognatis, excepto hospitalitatis beneficio et quolibet parvi pretii munusculo, aliquid largiatur.



CAPUT LXIV. Quod relicta non recuperentur.
[Col. 1162A]

Propositum et praeceptum nostrae religionis est, ut ecclesias et res ad eas pertinentes, et quoslibet honores qui sunt extra religionem nostram, nec non [(45*) 1Kb] terras, bestias, decimas, certos reditus, fora, nundinas, visitationem cognatorum, causas, sive judicia, tam pro nostris quam pro alienis, quaestum etiam quandiu una die quoquomodo vivere poterimus, et caetera quae amore Dei reliquimus, nunquam recuperemus, sed potius in eremo, tanquam mortui et abjecti a mundo, usque in finem perseveremus.



CAPUT LXV. De perseverantia in supradictis

[Col. 1162B] Vos itaque, fratres charissimi, in praedictis, constanter perseverate. Quod si pastor vester ab hac via veritatis vos ad aliud evertere conabitur, nec vestris consiliis ullomodo acquieverit, haec instituta deserens, ex auctoritate Dei vobis confidenter praecipimus, quatenus ipsum sicut apostatam potius a vestra societate penitus ejiciatis, quam propter eum ab hac via declinetis. Hinc ipse Dominus in Evangelio praecipit, dicens: Si oculus tuus scandalizat te, erue eum et projice abs te (Matth. V). Quisquis igitur in hac vita sanctitatis usque in finem fideliter perseveraverit, procul dubio salvus erit. Amen.



SEQUITUR CONFIRMATIO.
[Col. 1161]

Ut autem praedicta Regula perpetuis temporibus illibata consistat, ipsam prout ab eodem Urbano praedecessore nostro, ut superius diximus, correcta est, auctoritate apostolica confirmamus et praesentis scripti patrocinio communimus, statuentes ut nulli omnino hominum omnium liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et BB. apostolorum ejus Petri et Pauli se noverit incursurum.

Datum Laterani V Kalend. Jul., pontificatus nostri anno II, anno Domini 1188 [(46) 2Kb] .



STEPHANUS DE LICIACO GRANDIMONTENSIS PRIOR QUARTUS




[Col. 1163]
NOTITIA (Gall. Christ. nov., tom. II, col. 648)

Stephanus II de Liciaco, Lemovicensis patria, sub cujus moderamine ordo in domibus plurimum dilatatur. Hic etiam gesta Stephani confessoris conscribi ac recitari fecit, ut notat Chron. Grandim., ubi dicitur discretus, largus in eleemosynis, potens opere ac sermone, in oratione devotus, in jejuniis assiduus, qui gregi feliciter praefuit; mortuus est, ut arbitrantur 1161, III Non. Januarii. Habet illud epitaphium: Hic jacet domnus Stephanus quartus prior, oliva fructifera in domo Domini, vixit in prioratu XXIII annis: ita Pandulfus de Garda et Joannes l'Evesque. Ipsius tempore Henricus II rex Anglorum monasterium Grandimontense locupletavit; regum quoque et principum munificentia, in variis partibus construebantur cellae aut prioratus, quae Grandimontensi Ecclesiae matri subjiciebantur, pro fama pietatis fratrum hujus coenobii.




[Col. 1163]
DICTA ET FACTA S. STEPHANI DE MURETO AUCTORE STEPHANO DE LICIACO.

(Vide supra col. 1071 ad calcem Vitae S. Stephani de Mureto auctore Bernardo Itherii. Confer D. Martenii Admonitionem Vitae S. Stephani praefixam.)



PETRUS BERNARDI ALIAS DE CORILO GRANDIMONTENSIS PRIOR QUINTUS




[Col. 1163]
NOTITIA
(Gall. Christ. nov., tom. II, col. 649)

[Col. 1163A] Petrus III Bernardi, de Boschiac, oriundus ex nobili familia, frater Bernardi Aimerici de Bré, ut scribitur in quodam libro antiquo S. Martialis, electus VII Id. Februarii ejusdem anni, de sua electione certum fecit Henricum II Angliae regem, qui eidem scripsit anno regni sui septimo. Hic prius miles uxoratus, post coenobita, ac denique presbyter ordinatur; vir religiosus vita et moribus, vitiorum hostis rigidus, ac decessoris sui virtutum egregius imitator: quae et plura encomia de illo memorantur in Chronico Grandim. Anno 1165 dicata [Col. 1164A] est ecclesia B. Mariae Grandimontis IV Septemb. consecrante majus templum Petro Bituricensi patriarcha, astantibus Bertrando Burdegalensi, Geraldo Lemovicensi, Engolismensi, Cadurcensi, Sagiensi, et aliis pontificibus. Iste totum refectorium abbatiae cum testudine lapidea de novo praeclare instauravit: item ecclesiam perfecit ex parte capitis usque ad ingressum chori clericorum, quae antea inchoata fuerat, et facta a parte inferiori. Eo sedente fit quaedam translatio corporis beatiss. Stephani a claustro in ecclesiam, praesente Geraldo [Col. 1165A] Lemovicensi antistite in crastino Nativit. B. Joannis Baptistae praecursoris Christi. Dignitate sua cessit circa an. 1167, factus corrector Vincennarum, [Col. 1166A] vixitque ad annum saltem 1191, uti probant ejus epistolae.




[Col. 1165]
PETRI BERNARDI EPISTOLAE.
(MARTEN., Thesaur. Anecdot., I, 454 et seqq.)



Petrus Bernardi electus prior Grandimontensis significat Henrico regi Anglorum suam electionem cui invitus consensit. (Anno 1160, Febr.)
[Col. 1165B]

Praecellentissimo principi D. HENRICO Dei gratia Anglorum regi, duci nostro Aquitanico, magnificentissimo pauperum Grandimontensium nutritio, frater PETRUS BERNARDI, electus prior Grandimontensis, sed peccator, quidquid valet oratio peccatoris.

Sanctus Spiritus, qui ubi vult spirat, non ex operibus justitiae quae fecimus nos, sed secundum misericordiam suam magnam nos, licet indignos, elegit in visibilem famulorum suorum Grandimontensium [Col. 1165C] ductorem. Ingenue fateor, non absque contradictione electioni huic, quanquam canonicae, me subscripsisse, et adhuc propter duo repugnarem. Primo, nisi in Domino confisus, et in potentia majestatis ejus sperarem eumdem principalem, qui coepit in nobis opus bonum, profecturum, ita ut bonas faciam inchoatae perfectionis vias meas et studia mea, meliorem esse me delectando, quam altiorem. Secundo, nisi eamdem electionem Deo et regiae vestrae celsitudini gratam declarassent fratres mei, nunquam tanti officii habenas accepissem. Domine mi rex, factum est, ut imperavit Deus; confirmet in omni opere bono ille qui Pater noster est, et nos opera manuum ejus. Utinam sicut chartam nunc praesentem, ita et meam tibi mentem [Col. 1165D] possem exponere! O si legere posses in corde meo, quod tibi de amore tuo, suo digito Deus inscribere dignatus est! Profecto cognosceres quod nulla lingua, licet erudita, sed nec stylus sufficiat exprimere quae in tabulis cordis carnalibus, Dei Spiritui placuit imprimere. Memoria memores sumus beneficiorum vestrorum inenarrabilium, sed et ubique praedicabo quod multam invenerimus semper in oculis vestrae majestatis familiaritatem, cum familiaritate gratiam, cum gratia suavitatis abundantiam, de quibus sine dubio merces vestra multa est in coelis, illo in Evangelio promittente, qui fidelis in omnibus verbis suis, et judicante sibi factum, quod uni ex minimis suis factum invenitur. Ergo erga [Col. 1166B] sceptrum regni tui voluntatem bonam ex debito conservantes, parem a sacra vestra celsitudine suppliciter reposcimus. Nihil, fateor, in deserto possumus, at modicum hoc quod valemus coram Deo praepotenti, in cujus manu sunt omnium potestates, pro vobis regioque sanguine vestro impendimus, ut virtutum omnium percipias incrementa, et ad eum qui via, veritas et vita est, gratiosus valeas pervenire. Hanc pro vobis prosequemur obsecrationem in vestro Grandimonte, ab hoc primo electionis nostrae, ut latores praesentium notum facient.

Datum in Grandimonte, mense Februario.





II. Rescriptum Henrici II, Anglorum regis, ad Petrum Bernardi, priorem Grandimontensem.---Gratam habet ejus electionem, ejusque se precibus commendat. (Anno 1160.)
[Col. 1166C]

Religioso sacerdoti, et excelso in Verbo gloriae, P. Petro BERNARDI, priori fratrum nostrorum de Grandimonte, justa desideria principis Christiani, HENRICUS, Dei gratia Anglorum rex, filius et frater.

Bonus homo de bono cordis sui thesauro duo protulit bona. Primum, quando assensum praebuisti tuae electioni, quam credimus factam esse a Deo, quia tanto correctorum [(1) 1Kb] et curiosorum consensu, uti concessu celebratam fuisse accepimus, sicut vestri retulere. Secundum, cum memoriam in tuis precibus continuam repromisisti. Satis est, si fiat; [Col. 1166D] fiet, credo. At continuetur per orationes vestras multum speramus in Domino, et in potentia majestatis ejus; nec parvipendimus orationes vestras; fiant, precor, sine intermissione in ecclesia vestra ad Deum pro nobis, ad solatium vestrum, et jucundum diem adventus vestri in sedem prioris generalis. Hisce patentibus notum vobis facimus, nos recordari adhuc hodie, quod hostiae cauda et caput Deo debebatur; non incipimus vobis benefacere, ut vos de nobis bene meritos abjiceremus; tunicam ecclesiae, Dei gratia jam polymitam, curamus facere et talarem; tantummodo pro me orate, et de temporalibus nihil solliciti, Dominus providebit per manus nostras. Regium attestor pectus, [Col. 1167A] provideo in conspectu, et utinam semper, Regem coeli et terrae immortalem, regnum nobis in terra donasse, donaturum et in coelo, si quod de adoranda dextera ejus accepimus, juste et sapienter administraverimus. At quis putas est fidelis servus et prudens? Utinam sic appaream in conspectu ejus, ut et hic fideliter, et ibi feliciter regnare possimus. Sed et hoc speramus, si bonorum vestrorum spiritualium participes nos efficientes, inclinaveritis ad nos magnam misericordiam Regis regum et Domini dominantium.

Datum Londini per manus magistri Thomae [(2) 1Kb] cancellarii nostri, mense Martio, regni nostri VII.



III. Epistola Petri Bernardi Vincenarum correctoris ad Guillelmum priorem Grandimontensem.---Annuntiat ei necem sancti Thomae Cantuariensis archiepiscopi. (Anno 1171.)
[Col. 1167B]

Reverendo Patri GUILLELMO priori suo generali, frater Petrus BERNARDI exgeneralis, meliora quam novit.

Anglorum regis quid faciemus animae, aliquando sorori nostrae? Denigrata est super carbones exstinctos facies ejus. Heu! qui nostras fundat ecclesias, Ecclesiam Cantuariensem violavit. Heu! si scires quod novi et portenti fert regis Galliarum aula, obstupesceres. Nam et coeli obstupescunt [Col. 1167C] super hoc cum exprobratione super legatione nostra. Scripsere tum excellentissimus princeps et reverendus Pater dominus Henricus de Francia, regis Francorum germanus frater, dux et archiepiscopus Remensis, tum R. R. pater Guillelmus, Senonensis archipraesul, Henricum Angliae regem interemisse sanctum Thomam Cantuariensem archiepiscopum. Obdormissem utinam solito profundius quando et sanctissimus papa, et reverendi Galliarum antitistes me ad eumdem [(3) 1Kb] Henricum miserunt cum domno priore Carthusiae de Monte-Dei. Utinam reliquissent nos in solitudinibus errantes, absconditos in cavernis et speluncis terrae Grandimontensis! Vide quantum pietatis infundat in cor meum impietas tanta. Jam stylus noster submergitur. [Col. 1167D] Vale et mecum scribente scribas ad eumdem regem, si forte audiat et convertatur. Precor, fiat oratio sine intermissione ab Ecclesia nostra ad Deum pro me perturbato.





IV. Epistola Guillelmi prioris Grandimontensis ad Petrum Bernardi correctorem Vincenarum, olim priorem Grandimontensem.---Consolatur eum super morte sancti Thomae Cantuariensis archiepiscopi. (Anno 1171.)
[Col. 1168A]

Fideli servo Christi et prudenti Patri D. Petro BERNARDI, nostro fratri et correctori de Vincennis, bonum animum ei respirare in misericordia Dei, frater WILLELMUS prior generalis.

Cruento reverendi Patris Cantuariensis occasu quid turbaris, et cogitationes tuae ascendunt in cor tuum? Si manum aut consilium parricidis, suadente diabolo, praestitisses, contristari deberes tristitia quae salutem operatur. Plaga sane crudelis et cruenta vehementer inflicta est Ecclesiae sanctae Dei in internecione sancti primatis. At quid remedii? Non tam deplorandus qui insons occidit, quam [Col. 1168B] qui occidit. Interempto manet corona, interemptori gehenna, quae immane os jamjam aperuit ut deglutiat vivum. Quod paternitati tuae retulere, illustrissimum Anglorum regem hoc flagitium perpetrasse, difficile mihi persuaderem, nisi narrantium dignitas intercederet. Quod si ita est, res male cedit ipsi regi, et nobis famulis ejus; non tamen hac re desperandum, sicut calamus quassatus non conterendus. Noli turbari quasi fecisses; justitia justi liberabit eum, impius autem in sua iniquitate corruet. Si bene egeris, recipies. Haud secus ac lepra corpori adhaeret quod foedat, ita culpa ipsi operanti iniquitates. Impietas impii erit super eum. Justus filius non morietur in iniquitate patris sui, [Col. 1168C] sed vita vivet. Filius non portabit iniquitatem patris, nec tu, charissime Pater, filii tui regis Angliae, si verum sit quod adeo ei ingenitae justitiae oblitus fuerit. Ut tibi complaceat anima mea, scribam ad eum; sed epistolam futuram credo infirmam, nam coram eo non sum vir magni meriti. Faciam tamen lubens, ut revertatur ad Dominum. Plurimum tribuit sanctae tuae eloquentiae. Ergo ab industria tua devote conveniendus, pathetice admonendus, sollicita exhortatione in Christo Jesu suscitandus.





V. Epistola Guillelmi de Trahinac, prioris Grandimontensis, ad Henricum II Anglorum regem.---De nece sancti Thomae Cantuariensis archiepiscopi. (Anno 1172.)

[Col. 1168D] Salutem in eo qui dat salutem regibus, HENRICO Anglorum regi graviter laboranti, praesertim in interiore homine, frater GUILLELMUS DE TRAHINAC conterritus in Grandimonte vestro prior et peccator.

Hem, domine mi rex, quid est quod audio de vobis? Nolo vos ignorare quod a die qua didicimus vos lethaliter cecidisse, operarios remisimus devotionis vestrae aedificantes ecclesiam domus tuae [Col. 1169A] Grandimontis, ne in ullo tecum participes essemus. Considerata siquidem regiae vestrae majestatis ingenita bonitate, et collata ex adverso cum horrendi parricidii crimine quo accusaris, non potuit hoc de te sibi suadere anima mea. Quod si insons, Deo gratias, qui dedit nobis famulis tuis desiderium cordis nostri. Si autem proximus et particeps effusi sanguinis, attende, nec remaneas infirmus in luto tanti reatus. Plane nescius sum utrum te conscio tam pessimum facinus designatum fuerit necne. Scribo autem tibi, non sine timore et pavore; si enim tanti criminis fautor, ne dicam auctor esses, nollem, nec auderem tecum agere. Quod si, fato nescio quo, illud evenerit, doleo sane super te et mortificata bona opera tua, quoniam scriptum [Col. 1169B] est: Si averterit se justus a justitia sua, et fecerit iniquitatem, omnes justitiae ejus quas fecerat non recordabuntur (Ezech. XIV, 26). Nullum jus, sed nec imperium teneo in voluntatem tuam; et licet haberem, nullo modo cogerem te. Ingenuus est enim hominis animus, mavult duci quam trahi. Sed si quid valet coram te peccatoris oratio, precor, noli perdere fructus bonorum operum tuorum, noli perditam negligere animam tuam, pro qua Christus mortuus est. Convertere, et age poenitentiam ab omnibus iniquitatibus, et non erit tibi in ruinam iniquitas. Hodie si vocem Domini audieris, et non obduraveris cor tuum, orationes famulorum tuorum Grandimontensium, quas cum jejuniis effundimus [Col. 1169C] et offerimus, ascendent ad Dominum.



VI. Epistola Petri Bernardi, exprioris Grandimontensis, ad Henricum II Anglorum regem.---De nece sancti Thomae Cantuariensis archiepiscopi.

HENRICO Anglorum regi pauperrimo, pauper et desolatus frater Petrus BERNARDI, exprior generalis Grandimontis, suas lacrymas ad cor emolliendum.

Ut innumerabilia sunt tuae devotionis argumenta, ita sunt inenarrabilia, o illustrissima, sed nunc exaurata Angliae corona, cujus decoris rosae deciderunt. Nimirum quantum nescio quid immensum debemus tibi, o rex, ideo durum Christianae reipublicae, imo durissimum, praesertim nobis, audire extra Deum factum, et ab eo projectum esse regem [Col. 1169D] qui finem nobis bona conferendi invenire non potuit, quique in sua magnificentia parum esse judicat, nisi innumeris obruendo beneficiis Grandimontensem aliquando suum populum nostrum potius oneraret quam ornaret. Tantum, inquam, debemus decoro aliquandiu diademati tuo, quantum non valemus enarrare. At quid tibi et carmini huic? bene quidem incoepisse, at defecisse in via Dei, retrogredi est. Omnes qui vident, incipient illudere tibi, dicentes: Hic homo coepit aedificare, et non potuit consummare (Luc. XIV, 30). At quid laudari hic ab hominibus, quibus qui placere studet, servus Christi non est, imo confunditur, quoniam Deus sprevit eum, et in coelo a Deo reprobatur, a quo uno merces est operi nostro et gloriae corona [Col. 1170A] de sola manu ejus. Animam separari a corpore infirmo dolemus. Potestne a Deo vera hominis forma separata manere? Signatum et sigillatum super nos lumen vultus Dei. Peccato foedatur et obscuratur haec lux gratiae, quae sola serenum confert. Excaecatus ab aulicis, verborum lenocinio pater praecipitio proxime collidendus est, quomodo filii suo damnabili silentio eum perire sinent? Vivit Dominus, animam hujusmodi patris ab his filiis requiret Deus. Si tacuerimus, sceleris arguemur a Deo nuncupante nos canes mutos non valentes latrare. Suspendio dignos adjudicabit cum canibus Capitolinae arcis custodibus. Quidnam est hoc verbum quod dictum est pauperibus Grandimontensibus? Quomodo evanuit? [Col. 1170B] Promiseras patri Simoni, fratrum Carthusiensium priori de Monte-Dei, et mihi, quod paratus eras domnum Thomam Cantuariae episcopum ponere secundum in regno tuo, dummodo speciem humilitatis coram populo tuo tibi ostenderet. Fecit centies quod postulasti, et ille jacet in corde terrae. Vocem sanguinis clamantem ad Deum de terra audivimus: Quomodo cecidit verbum ex ore regis, quod est sanctum et in te venerandum? Verum ita sunt omnes isti divites: si quid bene facias, levior pluma est gratia; si quid peccatum est, plumbeias iras gerunt. Haecne threna tragoedi parsinalis (sic) didicere ibides nostrae eremi? In pectoribus plebeiis et infirmis beneficia omnia conservantur quomodo si scripta essent in arena et littore maris, in iisdem [Col. 1170C] cordibus permanent injuriae exaratae quasi in marmore. Reverendus ille Pater Becket archiepiscopus irreprehensibiliter cancellarii munere coram te perfunctus fuerat, quare talem tantumque fidelem delevit oblivio? O vitream principum gratiam! Quid nobis et mundo? Nolite confidere in principibus, nec in filiis hominum in quibus non est salus. Imo salus ipsi domno Thomae archiepiscopo Cantuariensi, quoniam ab eis occisus dealbavit stolam suam in sanguine Agni immaculati. Ideoque beatus, quia vocatus, quia etiam introductus ad coenam nuptiarum Agni. O reverendum hiero-martyrem! o beatum pontificem! cujus anima paradisum possidet, quandoquidem invenit salutem ex inimicis [Col. 1170D] suis, et de manu eorum qui oderant se gratis.

Bone Deus! auribus nostris audivimus, et Patres nostri dominus princeps Henricus de Francia, par Franciae, dux et archipraesul Remensis, domnus Guillelmus Albimanus Senonensis archiepiscopus, domnus Joannes de Bellesme Pictaviensis, domnus Bernardus Nivernensis episcopi, Galliarum Patres [an pares?], narraverunt nobis opus quod operati sunt perditi quidam homicidae, non rex Anglus, opus illud nefarium, indignum homine, multo magis rege benigno, misericordi, mansueto, nemini non benevolo. Corpora, dicebant, magnanimo satis est prostrasse leoni, humiliatum coram te, Anglia, primatem D. Thomam Cantuariensem. De regia tua, o rex, salute sollicitum patrem occubuisse [Col. 1171A] ferunt gladiis impiorum Willelmi de Theraci, Hugonis de Morville, Willelmi Le Breton, Renaldi Ursé, quos si emiseris, occidisti et tu quem occiderunt. Absit hoc a rege Angliae. Non credo te adeo foedum designasse facinus. Ad solam vindictam malefactorum, laudem vero bonorum gladium portas. Inter agendum de politicis Thaeroneus comes Illyricus declarat regem in sua institutione et inauguratione perpetuam in se recipere et vovere obligationem bene beateque vivendi, rectumque judicium observandi. Magnus ille sacerdotum Dei Joiada, dum conservaret in regem Israel conservatum usque ad tempus Joas filium Oehosiae, quem furata fuerat amita ejus Josaba de medio filiorum regis Ochosiae, qui interficiebantur a lupa illa Athalia, posuit hic [Col. 1171B] sacerdos super juvenem regem diadema et testimonium. Quod est testimonium? Volumen legis Dei, ut doceret reges a die solemni coronationis suae singulariter astringi legis divinae praxi.

Recordare, domine, quid acciderit tibi, o rex, cum consecrandus esses per manus R. P. Theobaldi archiepiscopi Cantuariensis, die 20 Decembris, et quod professionem hanc in manibus episcoporum consecrantium emiseris: Ego Henricus, Deo annuente, futurus rex Angliae, profiteor et promitto coram Deo et angelis, deinceps legem, justitiam et pacem Ecclesiae Dei populoque mihi subjecto. Et attende, quaeso, quod et cui promisisti. Scriptum est enim: Vovete et reddite (Psal. LXXV, 12). Et [Col. 1171C] iterum: Displicet Deo stulta et infidelis promissio (Eccle. V, 3). Statue contra te cor tuum, et quaere ab eo quomodo et quando votum reddidisti? Siccine justitiam servasti, tuis non reddendo? Dicunt horrendum hoc et immane parricidii scelus te perpetrasse. Nos, licet inscii, jamjam super te dolemus, reformidantes quod nunquam scire vellemus. Quomodo obscuratum est tuae charitatis aurum obryzum, mutatus est color optimus? Ecclesias nostras exstruere et dotare curabas, quomodo Ecclesiae pastorem percutiendo, dispersisti oves gregis catholici, et, quod dictu incredibile, mactando?

Peripateticorum princeps in Ethicis reges vocat legem vivam. Credo eumdem sic fuisse locutum pro eo quod reges soleant subditorum suorum vitam [Col. 1171D] procurare. Sane sic te non salutasset, sed sub nomine legis mortuae, qui tuos mortificasti. Filius gentium quae ignorant Deum fraterna caede foedavit Romae fundamenta. Absit autem Christianae veritatis filio, et domorum nostrarum protectori, nostrorum fundamentorum coementum paterno diluere cruore. Odi et exsecror manus violentas plus quam pilosas. Prudentissime quamvis ethnicus rex Antigonus maledixit adulatori sibi suadenti per fas et nefas agere suos inter subditos et regnicolas. »Absit, inquit, hoc a me: tyrannorum est sic procedere, regum vero secundum legis et instituta imperii.« O dignum optimi regis eloquium! Graecorum sapientes regem vocaverunt basilea, quod experirentur eum populi basim et fundamentum firmum. [Col. 1172A] Tu autem quale firmamentum populi judicaberis? Siccine regio fulgens diademate, tuum sustentas et portas populum, populi tui tuumque Patrem spiritualem e medio tollendo? Merito vocaberis concussum populi fundamentum, et jam ruinae proximum. Caecus ille Graecorum vates reges nuncupabat pastores. At quis nesciat quod boni pastoris est tondere pecus, non deglutire? At tu traxisti, possedisti, occidisti. Quis videat, quis audiat tantam iniquitatem refundi in caput regis, et regis Catholici? Ille qui in diebus Saul abstulerat opprobrium ex Israel, vocavit reges clypeum illa in oratione funebri praedicti regis Saul et Jonathae amabilium principum: Abjectus est in te clypeus fortium (II Reg. I, 21). Versum decimum psalmi XLVI in quo gloriatur [Col. 1172B] David: Quoniam dii fortes terrae vehementer elevati sunt (Psal. XLVI, 10), legit sanctae Ecclesiae doctor Hieronymus reges scuta terrae. Dato et concesso, quos inter reges te inveniam non habeo. Justi te non sentiunt in genere suo. Reges illi obumbrant super caput populi in die belli. Tu autem, domine mi rex, non tantum avertis faciem tuam a tuis, ipsos etiam interfectos insepultos relinquis in oculis solis, ut quos opprimis indesinenter contempletur.

Fateor, et ingenue non potest hoc de te sibi persuadere anima mea, nisi ex istorum Patrum scriptis exprobratum fuisset, suscepta mea legatione, cui te facturum satis regis promiseras sacramento. Tot tantaque nobis contulisti beneficia; ut quid erit pretii? Ecce enim durus a Deo emissus est [Col. 1172C] propheta, omnium justitiarum tuarum quas fecisti non recordabitur Deus (Ezech. XXXIII, 13). In vanum laborasti aedificando civitates et cellas parvas, in quibus pauci resident viri super flumina sanguinis effusi, flentes dum recordarentur tui zelatoris nostrae Sion. Hodie aedificare, et cras destruere, quid est aliud quam animam suam in vanum accipere?

Cum quaesisset divinus vates: Quis ascendet in montem Domini (Psal. XXIII, 3)? respondit ei Spiritus sanctus: Innocens manibus et mundo corde (ibid.). Si hi duo gradus sunt necessarii ad coelum pertingendum, et primum gradum non possis amplius invenire, quo pervenies? Hinc migrare necessum est. Quo ibis? Qua die nobis attulit vitam Christus, [Col. 1172D] christi ejus vitam praecidendam pronuntiabas. Incredibile hoc retulere, non credo, Domine Deus, quis credet auditui nostro? Dicent de te quicunque haec accipient: Quid acuisti linguam tuam sicut serpentis? Si hoc in sanguinis innocui luto sic defixus fueris, ecce factus es sine corona et sine substantia. O durissimam sanguinis Andegavi sortem! O miserabilem Angliae regni quondam florentissimi statum! Quando caput dolet, sentimus caetera membra dolere. Rex populi sui caput, caput autem regis Christus. Innocuo nocendo, insontem caedendo, cecidisti casu tam pernicioso, ut magna sit tibi Anglorum capiti inflicta contritio. Quis medebitur tui? A capite fetet qualiscunque piscis. Populi infirmitas a rege capite suo defluit, quia [Col. 1173A] illum quo vult convertit. Consularis satis superque notus, scribit ad Sempronium, quod inter tuos observare licet, non secus ac in corporibus, ita in imperio. Gravissimus est morbus qui a capite diffunditur de mortuo corde in corpore humano. Quid amplius caro nostra, nisi vermis, fetor et horror? Parricidii crimine suffocato te Britannorum corde, quid valet populus, et nos pauperes eremicolae famuli tui? Valde expertus ille qui dicebat: »Qualis rex, talis et populus ejus;« namque componitur orbis regis ad exemplum. Quodnam, heu! et augusti regis das nobis exemplum? In oraculo Testimonii duos cherubim ex ligno olivarum factos auroque textos posuit magnus prudentiae rex Israel, ad quid supremas potestates, ecclesiasticam et temporalem, [Col. 1173B] Deo officiantes charitate et benignitate decorandas edocebat, cujus generis olivarum erat illud lignum. Ex quo te compositum clamabit posteritas? Dum Ahias Solonites Israeliticus colloqueretur in via cum Jeroboam, onustum ex scissuris pallii novi regem Israel vocabat lucernam. Quid est hoc? Ad nihilum valet lucerna, nisi abundet oleo cum lumine. Ita rex quantumvis fulgeat auro, gemmis in sceptro radiantibus, parum est, nisi charitate et beneficientia emineat. Audivimus et nos, dum media nocte surgeremus ad orandum Sponsum nolentem recipere novissime venientes quinque virgines quae non sumpserant oleum secum, ipsasque confundentem cum repulsa evangelica: Nescio vos [Col. 1173C] (Matth. XXV, 12). Oleum passim in Scripturis effusum symbolum misericordiae et magnificentiae regiae, quae infirmorum ac subditorum miseriis subveniendo, proxime accedit ad oleum quod videmus supernatare aliis liquoribus; ideoque, ut reor, reges non consecrantur vino aspero, aut aceto, sed oleo misericordiae, ut discant ab hac die suae coronationis facere utique misericordiam cum judicio. Ad hoc ut vigiliis addicta luceat lucerna, debet teneri recta; sic reges populorum lucernae debent esse, magnifici, recti, amantissimi, et suorum commodis invigilare. Nunc itaque vides ad verbum Dei veram lucernam positam pedibus regum, quia lumen quod erat in te tenebrae sunt, et tenebrae super universam terram tuam per scandalum quod omni populo tuo posuisti, [Col. 1173D] et hoc vidisti:

Majoresque cadunt altis de montibus umbrae.

Omne animi vitium tanto conspectius in se crimen habet, quanto major qui peccat habetur. Jeroboam quia rex Israel plus quam quis alius Hebraeorum Deo displicuit idololatriae crimine, eo quod pessimo scandaloso vitae exemplo peccare fecit populum Israel. Et sane imperatoris collusio, ut notat Hegesippus, populo proponitur quasi lex flagitiorum. Omnis princeps quasi populi sui monarchia censetur, qui eum exempli sui gubernaculo, sive timone, quod vult, sive ad bonum, sive ad malum, eum convertit. Nonne tibi aliquando retulere legati trium Magorum, quod dum turbatus est Herodes, turbatur et omnis Jerosolyma cum illo? Turris quo [Col. 1174A] altior est, eo casus ejus gravior; ruina extensione major, strepitusque cadentis et fragor et terribilior; ita reges (quoniam vitia neminem latere possunt) qui facti sunt turres fortitudinis gentium sibi commissarum a facie inimici saevientis, quando depravatis moribus et opere perdito cadunt, magnam causant ruinam in subditorum mentibus. Declaravit Via, Veritas, et Vita Christus, princeps regum terrae, non de malo mulierculae opere, quae se sequebatur, sed de principis apostolici crimine reformidandum illud: Vae homini illi per quem scandalum venit (Matth. XVIII, 7). Quantum, proh dolor! quantum est scandalum hoc quod tuis posuisti? Manhu! tu qualis, tu quantus, et quis es, et quid fecisti? Viden' utrum hoc facinus principem tui sanguinis addeceat? [Col. 1174B] Posuisti offendiculum fratribus redemptionis tuae, lapidem offensionis, et petram scandali. Magister de discipulorum nugis, dominus de servorum insolentia, pater de filiorum malis moribus, ita rex de subditorum excessibus rationem reddet in die judicii. Omnia illorum scelera, sive levia, sive gravia, in caput regum refunduntur.

Quod si, Deo inspirante, tam acerbam quam infamem tui nominis notam declinare et delere meditaris, quatuor illi sicarii sua immanitate nobiles extremis afficiendi sunt suppliciis, et e finibus humanae naturae sunt eliminandi et exterminandi; non patiaris illos vivere in terris tuis, ne hoc te praetereat, si tolerantia tua, aut participatione cum illis [Col. 1174C] quatuor excommunicatis desiisti vitam spiritalem vivere, vivere nolo amplius vitam temporalem. Tanta talique in consideratione apud me est salus tui diadematis, quantum profert qui pro te cupit etiam fieri anathema. Vellem, utinam, te nunquam nobis bona fecisse, quoniam, patre a filio occiso, brevi Deus Judex, justus, fortis, qui armat creaturam suam ad ultionem suam (Sap. V, 18) (quia qua mensura mensi fueritis, remetietur (Marc. IV, 24); et qui fuderit sanguinem, fundetur sanguis illius [Gen. IX, 6]) paternum contra sceptrum dominationis tuae aeternae, suscitabit zelum amarum filiorum tuorum. Verumtamen faxit Deus me false prophetare; interim praepara animam tuam ad tribulationem. Peccatum peccavit Jerusalem, propterea instabilis [Col. 1174D] facta est (Thren. I, 8), nec est pax ossibus regiis, id est interioris hominis partibus superioribus, a facie peccatorum suorum (Psal. XXXVII, 4). Salomon litem suam instituendo, revelavit potentes potenter tormenta passuros, quoniam aeternus Judex non verebitur magnitudinem cujuscunque (Sap. VI, 7, 8). Jamjam apostolorum novissimus judicium reformidat, quod fiet durissimum his qui praesunt (Ibid. 6). Hoc cum gravi verborum pondere de bono opere non lapidamus, sed de blasphemia, de exsecratione et mendacio, si verum parricidium quod relatum est, zelo zelatus pro filiis Domini Dei exercituum, spinae nostrarum eremorum lingua dolatae sunt aculeata, non sine punctura loquuntur; verum ita pungant, ut compungantur [Col. 1175A] compungendi ad salutem. Acerbae querimoniae meae non succussant, ne deterius quid contingat; magnae ulcerum saniei validius detersivum necesse est; ex modico vulnere tabidum facit ulcus nimis blanda chirurgi manus; non audit medicus fidelis inter resecandum putridum membrum lamentabilem amici sui vocem, sed ad salutem. Volo, domine mi rex, te talium sermonibus, aut consiliis uti, qui tam timeant palpare vitia quam detractare virtutibus. Vendant alio loco et oleum suum peccatores illi adulatores, quam coram te; pura regum imago non vult oleo peccatoris impinguari caput suum. Etsi te lactaverint peccatores aulici, ne acquiescas eis; molliti sunt sermones eorum, sed ipsi sunt jacula. Offerant Samaritani (intelligo animae tuae custodes) [Col. 1175B] oleum et vinum, ut animae insolentis infundant vulneribus, utinam et ego cum eis fierem apud te idoneus minister Novi Testamenti, duris verbis veniens ad te, vinum increpationis debitae infunderem usque ad cordis tui contritionem; et hoc est agere misericordem in hoc genere fuisse crudelem.

Dum vos alloquimur, fili Excelsi, blandiri vobis nec volentes nec debentes, indignationem forte tuam adversus nos concitabimus; nihil vereor nec facio animam meam pretiosiorem quam me; melius est mihi cum illa a duobus senibus inveteratis dierum malorum accusata incidere in manus hominum absque opere malo, cum obtruncato domino Cantuariensi, quam in manus Dei viventis (Hebr. X, 31) (quod horrendum credebat gentium Doctor). Pereant per [Col. 1175C] me licet bona nostra temporalia, modo non amittat aeterna anima tua, pro qua Christus mortuus est, justus pro injustis.

Longius progredi et diutius tecum versari duo mihi prohibent, silentium imponendo: primo majestas tua supra vires exsecrandis compedita et nimis involuta negotiis, quam innocente fuso sanguine lethaliter doleo sauciatam; secundo contagiosum hocce vulnus excommunicationis in anima tua inflictum prohibet me tecum agere, ne tam perniciosa labe inficiatur anima mea, quondam tua, nisi usque resipiscas: quoniam sanctiore titulo prohibet Paulus scribens Corinthiis, non commisceri, nec cibum sumere cum avaris aut rapacibus. [Col. 1175D] Sed et discipulus quem diligebat Jesus, commendans Electae dominae, et natis ejus charitatem: Si quis venit ad vos, et hanc charitatis doctrinam non affert, nolite recipere in domum, nec Ave ei dixeritis; qui enim dicit illi Ave, communicat operibus ejus malignis (II Joan. 10, 11). Tu autem qui nosti quod [Col. 1176A] oportet nos mutuam vicem reddere parentibus animarum nostrarum, intelligis nos tecum non amplius debere communicare, nisi prius deposueris sordes animae tuae.

Erat Jerosolymis probatica piscina, ubi, mota aqua, qui prius descendebat in eam, sanabatur. Sunt et Romae natatoria Siloe, quod interpretatur Missus, seu Apostolus, quoniam ibi apostolica sedes, quae peccatores excipit ad poenitentiam. Vade itaque ad haec natatoria Siloe; quod si Frederici Augusti armis interclusum est iter, descende in Jordanem poenitentiae; aquae enim sane meliores sunt Abana et Pharphar fluviis Damasci. Festina, ne tardaveris, periculum in mora, lavare septies. Hoc repurgato et reparato, miseras et miserabiles animae [Col. 1176B] tuae ruinas septena hacce lotione, confessione, lacrymis, jejuniis, satisfactione, disciplina, peregrinatione ad loca sancta, et eleemosynis, peccata tua redime. Adhibe quam viduasti Ecclesiam, ut pro te oret. Nos quidem non cessamus orantes pro vobis nocte ac die, ut praeveniendo faciem ejus in confessione revertaris ad Dominum, si forte audias nos et saneris ab eo. Hac sine lotione obliviscere nostri; nihil tibi et nobis; qui aves coeli pascit, nos curabit. Epistolas tuas non exspectamus, sed nec expetimus; non amplius rescribas, quia nomen tuum deletum est de libro viventium, neque te faciem tuorum excommunicationis fulmine combustam videamus, ne maledicto participes effecti tecum separemur ab usu gratiae Dei, sine quo [Col. 1176C] nihil possumus facere. Si vis nos invenire, revertere, revertere ad Patrem nostrum coelestem, in quo et per quem vivimus, movemur et sumus (Act. XVII, 28), et dicito ei in spiritu humilitatis et in animo contrito: Ego qui inique egi, Pater, in coelum et in tuos, nihil amplius a te exspecto. Sic miserere animae tuae placens Deo: exspectat quidem, donec veniat immutatio tua, Grandimontensis populus gemens et quaerens a Deo qui dat escam omni carni, pro te panem gratiae in cinere et sacco factus obediens Deo. In nostro priore generali haec tibi loquor et exhortor in Christo Jesu Domino meo districto judice, qui, licet sint omnia oculis ejus nuda et aperta, accuratam operum nostrorum [Col. 1176D] inquisitionem scrutaturum se dicit in lucernis Jerusalem, quanquam dilectam. Quid faciet eis quos reprobavit? Malos male perdet; verba sunt sancti Evangelii: Qui ex Deo est, verba Dei audit (Joan. VIII, 47).



GUILLELMUS DE TRAHINACO GRANDIMONTENSIS PRIOR SEXTUS




[Col. 1177]
NOTITIA
(Gall. Christ. nov., tom. II, col. 649)

[Col. 1177A] Guillelmus I de Trahinaco, alias de Axia, Lemovicensis dioecesis, renuntiatus est vigilia Assumptionis B. Mariae; qui jejuniis, vigiliis, et orationibus intentus, prioratum administravit annis 18, mensibus tribus. Sub ejus praefectura excipitur crucis Dominicae portio, ut fidem facit sequens schedula: Anno ab Incarnatione Domini 1174, papa Alexandro III praesidente, Amalrico rege Hierosolymitano VI, Ludovico VII rege Francorum, Henrico II rege Anglorum regnantibus, tempore domni Guillermi sexti prioris Grandimontensis, pridie Kal. Junii, susceptio vivificae crucis quam praedictus Manuel imperator Constantinopolitanus praefato Amalrico neptis ejusdem imperatoris marito, cum aureo contulit phylacterio. Idem vero rex Amalricus divina [Col. 1177B] inspiratione illuminatus, eamdem crucem cum eodem phylacterio per Bernardum venerabilem Liddensem episcopum apud Grandimontem direxit, ubi a priore praenominato, et universis fratribus cum omni honore et devotione suscepta est. Communi itaque consilio prioris et fratrum sancitum est, ut si quis vel totam crucem, vel aliquid de ipsa cruce a loco Grandimontensi transmutare vel subtrahere praesumpserit, anathema sit. Amen. Sub praesulatu Guillelmi, instigante humani generis inimico, suborta est gravis dissensio in ordine Grandimontensi, in religionis [Col. 1178A] quae huc usque tunc floruerat, grave dispendium, et scandalum plurimorum, quae triennio desaeviens perduravit usque ad tempus Clementis III papae. Idem, inquam, Guillelmus clericorum suae domus libertatem strenue tutatus est adversus fratres conversos, quorum eo prosiliit audacia, ut ipsum nefario ausu non modo carceri mancipaverint, sed et officio prioratus quoque deponere praesumpserint, intruso Stephano. Quamobrem Carnotensis episcopus, et S. Victoris coenobiarcha, judices a Lucio III delegati sunt, qui pristino honori, opitulante Audeberto comite Marchiae, Guillelmum restituere. Deinde vero cum se abrenuntiaturum promisisset, tam ipsum quam Stephanum in ejus locum suffectum excidisse a praefectura decrevit [Col. 1178B] Clemens papa III, alterius eligendi concessa facultate; qua de re vide bullam inter ejus epistolas. Postmodum fit conventio inter clericos et conversos per Innocentium III pont. max.; sed Guillelmus Romae, vel, ut alii produnt, a curia reversus, evocatur ex hac vita XIV Kalend. Decemb. elatus funebri pompa ad Grandimontem, inter priores tumulatur sub hoc brevi epitaphio: Hic jacet domnus Guillelmus [(1) 1Kb] reverendissimus sextus prior, verus Israelita, in quo dolus non erat. Vixit in prioratu XVIII annis et tribus mensibus.




[Col. 1177]
GUILLELMI DE TRAHINACO EPISTOLAE.

(Vide supra, inter epistolas Petri Bernardi, sub num. 4 et 5.)



GERARDUS ITHERII GRANDIMONTENSIS PRIOR SEPTIMUS




[Col. 1177]
NOTITIA
(Gall. Christ. nov., tom. II, col. 649)

[Col. 1177C] Gerardus Itherii Guillelmo suffectus est suffragiis capituli generalis celebrati III Kal. Oct. in festo [Col. 1178C] S. Michaelis 1188, cujus promotione tranquillitas fratribus a Domino redditur. Hic porro prior studiose [Col. 1179A] deposcentibus religiosis anno primo administrationis suae procuravit canonizationem et translationem corporis sancti Stephani, cooperantibus Helia Burdegalensi, Sebrando Lemovicensi, ac Bertrando Agennensi episcopis, missis ad sedem apostolicam duobus Gerardi discipulis Roberto et Guillelmo, cum litteris praedictorum praelatorum, ac etiam aliorum episcoporum, abbatum, ac principum. Bulla data est XII Kal. Apr., pontificatus Clementis an. II. Caeterum hic prior zelo disciplinae [Col. 1180A] monasticae studium litterarum feliciter adhibuerat, ut pote sancti Stephani gesta perscripsit, edita in libro qui Speculum appellatur. Ejus epitaphium haec de eo nos docet: Hic jacet domnus Gerardus VII prior; mansit in prioratu X annis, tribus mensibus. Postmodum amotus obiit XIII Kal. Maii; quia dum adhuc viveret, prioratui renuntiavit; et inter priores Grandimontis honorifice sepultus fuit.




[Col. 1179]
VITA S. STEPHANI DE MURETO AUCTORE GERARDO ITHERII.

(Vide supra, col. 1005.)




[Col. 1179]
REVELATIO CUJUSDAM FRATRIS DE DEPOSITIONE WILLELMI DE TRAHINACO GRANDIMONTENSIS PRIORIS. Circa annum 1180.
(MARTEN., Anecd., tom. I, col. 604, ex ms. Vindocinensi annorum circiter 500.)

[Col. 1179B] Fratri WIDONI WILLELMUS.

Est quidam frater in Grandimonte adhuc vivens, sacerdos, vir religiosus, et boni testimonii, domno priori Guillelmo, et antecessoribus ejus, quondam familiarissimus, cujus nomen tacebitur, plenus virtutibus, honestus vita et moribus, parcus in cibo et in potu, tardus ad iram, tardus ad loquendum, dulcis eloquio, humilis in omni conversatione sua, justus et placens coram Deo et hominibus, incedens in omnibus mandatis Domini sine querela. Hujus enim officium est semper psalmos legere, aut orare, et genua flectere ante Deum ita ut jam per omnia Deo dignus, si fas est, in carne mortali angelis similis effectus, in coelesti regno vivus a Domino transferri debuisset. Hic [Col. 1179C] ergo jacebat prostratus in oratione ante crucifixum in capitulo, et Deum toto cordis desiderio exorabat. Et ecce vigilanti ei, et pro coelestis regni perceptione suspiranti, quidam frater sacerdos, non multum ante defunctus, nimio candore vestitus apparuit, amicus ejus et socius, et omnibus nobis notissimus, nomine Bernardus de Rocha, quem domnus prior Willelmus a puero nutrierat, et virgo virginem admodum diligebat, et ipse eum, ita ut etiam illo vivente ejus dentem in pectinario pro reliquiis portaret. Unde divina dispositione factum est, ut quos una charitas invicem viventes ligabat, defunctos conjungat; nam domnus Willelmus prior Grandimontis, ut fere omni mundo notum est, pro [Col. 1180B] injuria quam a fratribus suis patiebatur, exsul et peregrinus Romae migravit ad Christum: cujus sanctitatis virtutisque praeconium omnium nostrum novit ecclesia, quod etiam crebra testantur miracula. Frater autem jamdictus B. ab Occidentalibus partibus Romam pergens ejus videre sepulcrum, ibi similiter defunctus est. Ubi aperte ostenditur quantum vivens dilexerat, quem etiam in tantum mortuus diligebat, ut eum de longinquis regionibus ad se venire, et secum tumulari, Deo ordinante, voluisset. Erat enim frater ille affabilis et amabilis valde, et sine crimine virgo, ut dictum est, ab infantia in Dei servitio perseverans. Hunc ergo cum vidisset sacerdos ille praedictus stantem ante crucifixum in alba, obstupuit; non tamen vehementer [Col. 1180C] expavit, utpote vir spiritualis, et supernis visionibus assuetus, sed caput parum ab oratione erigens, ac aspiciens, dixit: »Domne Bernarde, vos estis ille?« Cui ipse: »Ego sum, inquit, Bernardus de Rocha.« Tunc interrogavit eum frater ille, dicens: »Domine, quomodo est de vobis?« Cui respondit: »Mihi quidem bene est, quia salvatus sum, sed de Gerardo conqueror, qui noluit nomen meum scribi in Kalendario; sed ego vindicabor de illo,« de Gerardo scilicet priore loquens, sed nolens eum appellare priorem. Postea interrogavit eum iterum ille vir sanctus sacerdos, ita inquiens: »Domine, dicito mihi: quomodo est domno Guillelmo priori?« At ille respondens »Sciatis, [Col. 1181A] inquit, pro certo quod ipse est cum Domino Jesu Christo in regno coelorum, et Deus in coelis coronavit eum coram se.« His ita dictis, disparuit, et frater ille laetus ab oratione surrexit. Hanc itaque visionem sacerdos ille mihi familiariter narravit, et verum est testimonium ejus, sed ipse non vult eam interim divulgare, ne forte ei in odium vel [Col. 1182A] jactantiam verteretur. Nolui tamen divina opera silentio tegere; sed ea scripto memoriae commendare, et maxime quia praeconia sanctitatis domni Willelmi prioris nullus suorum fidelium discipulorum debeat reticere, sed praedicare, laudare, laetari, atque gaudere. Valete.



[VITA B. HUGONIS DE LACERTA.]




[Col. 1181]
VITA B. HUGONIS DE LACERTA S. STEPHANI, ORDINIS GRANDIMONTENSIS INSTITUTORIS, DISCIPULI Auctore Guillelmo DANDINA, Grandimontensi, cognomento de S. Savino, suppari. (Post annum 1157.)
(MARTEN., Ampl. Coll. VI, 1143, ex codice Grandimontensi aetate ipsius auctoris exarato.)

[Col. 1181B] 1. Igitur domnus Stephanus pater primus et fundator totius religionis nostrae per quem divina clementia nobis et per nos caeteris lumen veritatis innotuit, Arvernis oriundus certa plurimorum relatione comprobatur et creditur. Nam cum primum sanctus Dei generis nobilitatem, amorem rerum, fluxam saeculi gloriam, escarum variam delectationem, et reliqua remissionis blandimenta, quasi quoddam vitaret incendium, quodam rapido cursu pervenit Muretum, in quo se constituens, novus hospes habitavit. Exinde cum voluntati ejus merita religionis succrescerent, jam omnibus saeculi vinculis liber, arduum atque asperum arripuit institutum. Disponens igitur lege vitae durioris se stringere, inediae et vigiliarum tantum patiens coepit [Col. 1181C] esse, ut eum sibimet fore crudelem non dubitares. Pernoctans in oratione, edebat semel in die, saepissime tantum post solis occasum; nonnunquam biduo, triduo jejunus permanens, quarto demum reficiebatur die; sumebat vero panem et salem quandoque, potumque perparvulum aquae, unguenta penitus repudians. De vino quoque putavimus melius reticere, quam quidquam dicere, praesertim cum illum ab eo penitus triginta annis continuis abstinuisse audivimus, nisi cum communionem Domini acciperet in decretis sibi diebus. Quanto autem pannorum in aestate fruebatur, tanto in hieme erat contentus: quibus etenim in die, eisdem utebatur in nocte. Quieti autem membra concedens, duobus [Col. 1181D] invicem conjunctis asseribus atque cilicio utebatur; lorica tamen semper induta desuper, aliquoties etiam super nudam humum jacebat. Cujus etenim vita sermone est satis luculento, caro paterni amoris studio, alias scripta in sacratioribus locis pro summo honore habetur et conservatur. Hic denique ex quo eremum aridam intravit, Christo servire ex corde desiderans, ut de suis aliorumque meritis mercedem in coelis acciperet copiosam, fratrum [Col. 1182B] habitantium in unum exstitit pater atque minister; in qua cum eis habitans, quotidie in opere Dei succrescebat, formam tenens illius Ecclesiae primitivae, de qua in Actibus apostolorum legitur: Multitudinis credentium erat cor unum et anima una; nec quisquam suum ibi esse aliquid dicebat; sed erant illis omnia communia (Act. IV).

2. Fuit enim in diebus illis in Lemovicinio vir beatae memoriae frater, Hugo Lacerta cognomine, qui a primaevis pueritiae suae annis aetatem moribus transiens, secundum quod scriptum est, innocentis habitavit domum; qui cum legitimis altisque exortus esset parentibus, ipsum jam quasi senescentem mundum cum concupiscentiis suis sprevit atque calcavit. Quanta eum Deus bonitate quantaque [Col. 1182C] virtute mirificavit, cum adhuc florens militaret in saeculo, ad aedificationem omnium nostrum, ne aemuli inveniamur, utrumque explicare debemus.

3. O virum laudabilem! o virum cunctis amabilem! quem in infantia sic divina praeelegit gratia, sic praesignavit prodesse futuris, quod vulgo a coaevis Deus fecit illum amari, meruit sanctus nuncupari: hic autem adhuc puer, cum ad ecclesiam cum parentibus saepe conveniret, nec infantium lascivias, nec puerorum negligentias sectabatur, sed tantum ea quae legebantur auscultabat.

4. Cum autem esset miles jam factus, pauperum Christi non immemor fuit, ipse pauper futurus; religiosos enim ac caeteros quoscunque secum hospitabatur, [Col. 1182D] semper una domo, una mensa e sumptibus suis hilaris dator diligenter reficiebat; unicuique vero parcimoniam suam de facultatibus suis valde optime, prout poterat, dividebat, esurientes alebat, nudisque vestimenta praebebat, pupillos quoque et viduas, infirmos atque captivos in tribulatione eorum confortans, visitabat; peregrinis defunctis atque vicinis sepulturam sollicitus exhibebat. Quid plura? non habentibus ligones et caetera [Col. 1183A] labori necessaria humilis humiliter ministrabat.

5. Nullus namque, juxta magistri nostri sententiam, perfecte abstinens praedicatur, nisi is qui ea coram se positis quae amplius appetit desiderium suum illaesus calcat et frangit; tanta autem praeditus Dei famulus abstinentia sese inclinaverat, quod saepissime a licitis quibus libere uti poterat, jejunus existebat. Cumque sibi suisque amicis diversae epulae diverso genere posita mensa apponerentur, tunc inde quasi subtristis consurgens, ventris dolorem aut causam aliam se perpeti simulabat. Coenatis itaque omnibus, incoenatus saepe solus manebat; non suis, ut militaris ille assolet ordo, pro variis et delicatis cibis unquam taedio fuit, iis solum quae dabantur contentus, nihil amplius requisivit.

[Col. 1183B] 6. Castello autem in eo quo famulus Dei commorabatur, diebus Dominicis quidam pauperrimus devote ad ecclesiam veniebat oraturus, quem adeo omnibus cura familiaris attenuaverat bonis, quatenus minime haberet, exceptis quibus nescio semicinctiis unde pudibunda sua protegere posset, quae ita videbantur resarcita ex aliis, quod vix aut nunquam posset discerni cujus antea exstitissent coloris. Haec itaque talia, ut dictum est, Dei miles gemens et suspirans, propter Christum ex toto corde cupiebat habere; insuper et sibi per totam vitam suam sperabat sufficere posse.

7. Erat autem alius in praedicto loco, pauper [Col. 1183C] tantum rebus, sed dives, ut credo, virtutibus, qui multo sudore toto anno sibi et familiae suae cum ligone tenuem victum acquireret: huic vero erat aedicula tam pauper, tamque angusta, quod ex pennulis juniperi aliorumque humilium arbustorum, collo quidem suo delatis, in ipso ostiolo prope limen se focularet; sic enim undique fabrica illa urgebatur angustia, ut ibi manentibus difficiliter valde pateret egressus; tale namque hospitiolum vir saepedictus, ut lucrifaceret Christum, cogitabat fore sibi necessarium, reminiscens Scripturae illius dicentis: Quam arcta est via quae ducit ad vitam! (Matth. VII, 14.)

8. Operae pretium est et nostrae aedificationi valde necessarium huic etiam illud inserere lectioni, qualiter [Col. 1183D] Dei famulus se adaptabat in spiritu non solum pauperibus, sed et immundis animalibus. Quaedam autem in praefato castello de sub cujusdam scala, stratu ex vilibus paleis atque minutis sibi parto, sus immunda jacebat, quam cum inibi vir Dei frequentissime jacentem ac voluntatem prope aspiceret, tristis et stupefactus secum dicebat: »Quomodo vivo? quid miser propter Christum sustineo?« Nam tantum in amorem Christi ille jam promptus fuerat, ut tale cubiculum libentissime susciperet, si tempus suae conversationis permitteret.

9. Perfectae enim vitae atque summae scientiae est habere in saeculo quod subsequente recitatur capitulo. Religiosus autem et pius miles in omnibus et pro omnibus magis Christo obediens quam saeculo, [Col. 1184A] quidquid ex religiosa invitus acquirebat militia, ad usum bonum, quantum poterat, expendere semper studebat; qui cum ad militare ex praecepto domini sui compelleretur negotium, cui tamen propter beneficium non valebat suum defraudare servitium, Deo volens adhaerere, promittebat nihil ibi se facturum nisi ejus obsequium, videlicet ex utraque parte dissipare malum et inquirere bonum; sed ut redderet Caesari quae sunt Caesaris, ac si vellet omnia capere, incipiebat quandoque primus abire. Reddens ergo quae Dei sunt Deo, fugabat quos capere nolebat; quos vero alii impedire tentabant, ipse prior capiebat, ac deinde locis convenientibus salvos atque solutos abire sinebat. De caetero autem portionem quae se contingeret a commilitonibus suis importune [Col. 1184B] exigebat, hac tamen intentione, ut illi qui amiserant non sine lucro reportarent ab eo. Cum autem ad omnia Dei miles se tam sapienter disponeret, propter conversationis suae studium charus acceptusque Deo a populo judicatus est. Quodam ergo tempore dum ex more de contemptu saeculi tacitus secum disputaret, aeternam potius quam praesentem vitam ac transitoriam approbans, placuit de terra et de cognatione sua egredi, et in aliena peregrinari. Hinc est quod per aliquod tempus quo iret aut quomodo fieret secum deliberaret, votum vovens Deo, proposuit Jerosolymam pergere, Christo militaturus, ac inde nunquam ad propria reversurus. Cumque Dei miles accepto tempore, expensis [Col. 1184C] dispositis, collectis sociis, optatum iter diebus multis perageret, quemdam ejusdem itineris socium, gratia Dei praecedente, invenire meruit, qui et ei voluntarie supplesset necessaria, si ei facultas deesset in via. Erat enim ex magno genere hominum, et dives multum auri et argenti et possessionum, ac familia multa nimis adornatus: denique dum ex more viatorum invicem de pluribus sermocinarentur, contigit ut omnium judicio praestantissimus esse et consilio et verbo decerneretur, quem siquidem cum tanta gratia dives ille quotidie cerneret sublimari, ita et amicum et familiarem sibi praefecit, ut ambo scypho uno, lance una refocillarentur, et relicto suorum consilio [f. consortio] ejus solo potiretur proprio. Cumque itineris coepti [Col. 1184D] maturitate viam conficerent, contigit ut Jerosolymis sani et incolumes applicarent; deinde dum ex sudore multo fessa membra recreassent, ut locus obtulit, cum donariis copiosis per loca sancta perrexerunt oraturi. Erat enim Dei miles praeterea deditus in eleemosynis, orationibus ac frequentioribus jejuniis, et omnibus pro posse suo obediens vitae aeternae mandatis; religionis autem gratia reclusos ac caeteros religiosos frequentissime visitabat, cupiens tam praedicatione eorum instrui quam praesentia recreari. Fere enim per biennium sedulum Christo exhibens obsequium, vir Dei ibi quandoque miles exstitit, quandoque et peregrinus.

10. Interea causa exstitit, quod dives ei socius reverti ad propria compelleretur: erat enim multo [Col. 1185A] negotio plena. Quam cum venerabili viro per ordinem exposuisset, venire mox secum quantocius ut familiarem rogavit et amicum. Cui ille: »Nequaquam ego quod rogas facere possum; nam huc ad hoc veni, ut Dei servitio dies vitae meae redimerem residuos.« Rursus dives ait: »Occasionem quaeris, ne mihi quod rogo praestare debeas; sed quia longa et laboriosa nobis restat via, ne cuncteris, amice dulcissime, meis parere sermonibus: promitto enim huc me reversurum, si tu vis, in proximo tecum.« Tunc ille victus his precibus acquievit: nulla in medium mora. Quod ergo supererat de thesauris suis incunctanter jubet praeparari, unde et supplementum haberent victus et penuriam sublevarent vestitus. Dum autem ad mare [Col. 1185B] descenderent, vir Dei de reditu suo coepit secum contristari et molestus esse. Accidit autem ut quidam peregrinus pulcher facie, sed pulchrior fide, transiret eadem via, et viso illo accessit ad eum, et dixit: »Frater, quid habes? quid ploras?« Cui ille inquit: »Domine mi, sic et sic, et me et meum Deus respuit servitium.« Praedictus namque peregrinus eum quasi verbo prophetico consolans, ait: »Fili mi et amice, noli lugere et noli contristari; forsitan enim Dominus ad alia utiliora te revocat negotia, quoniam, ut trahat ad bonum melius, quandoque subvertit minus.« Audita vero confortatione et percepta, mox navem cum sociis laetus et securus ascendit, et gratias Deo omnes in unum [Col. 1185C] agentes, navigio prospero, aura levi, undis lenibus, temperatis flatibus, velo pendulo, mari tranquillo tandem ad portum pervenerunt salutis.

11. Cumque ad terram venissent, placuit ei cum sociis suis pariter et amicis ad patriam et propriam domum agrosque remeare: ad quos veniens, et in quibus constitutus, ferme biennio domus suae curam agens satis honestam, multo instantius ac ferventius fuit deditus misericordiae actibus; bonisque intentus operibus, hospitalitati praecipue studens, exercendis vero saecularibus curis occupatus agebat terrena negotia, sed, ut post in vita sua claruit, magis ex debito quam ex intentione; hic nimirum, cum jam quadragenarium aetatis suae annum celebraret, reipublicae negotiis saeculique curis afflictus, [Col. 1185D] mundum penitus detestari, et quo soli Deo vacaret secum inquirere coepit.

12. Eo namque tempore domnus Stephanus in disciplina sua noviter jam fratres, licet paucos, susceperat, quos tamen modo palam, modo clam ad sanctae conversationis studium informare vigilabat; qui vero, cum diu in eadem eremo virtutibus signisque succresceret, coeperunt postmodum nonnulli jam mundum relinquere, atque ad ejus magisterium festinare. Hujus itaque nomen per vicina loca innotuit, factumque est ut ex illo jam tempore a multis frequentari coepisset. Qui enim ei victualia deferebant corporis, ab eo in pectore suo aeternae [Col. 1186A] alimenta reportabant vitae. Hujus ergo venerabilis Patris celebrem opinionem vir iste de quo nobis praesens sermo, comperiens, divino, ut credimus, Spiritu instinctus, praedictam eremum aggressus solus et cum aliis multoties praesentiae ejus se obtulit aspectibus. Cui profecto per multa consolationis verba, Pater venerabilis cum corde ejus praesensisset petitionem, sicut consueverat, orationum munus obtulit, nec eum secum posse manere indicavit. Tandem expleta itaque consolatione et alloquio, ad propria saepe repudiatus miles Dei recessit: alia quoque die per quemdam presbyterum satis litteratum religionisque institutis bene eruditum expertus est, utrum illic tanta adessent bona quanta et plurimorum narratio certa vulgaverat; [Col. 1186B] ipse etiam inesse credebat. Qui reversus dixit ad eum: »Pater iste de quo tu quaeris, tam ipse quam discipuli sui angelorum vitam, quantum fas est, sectantur in terris.«

13. Post non multos vero dies eadem causa optati eremi iterum miles Dei aggressus est iter [(1) 1Kb] . Hic nempe, cum viri Dei se praesentaret aspectibus, statim indicavit ei quid quaereret, dicens: »Scio, domine, te non latere petitionem meam; saepe enim charitatem te rogavi, et saepe a te repudiatus recessi. Pater et domine, obsecro, reverti ad saeculum nolo, quia valde labile scio, et, ne pro fragilitatis meae conditione valeam tam leviter ut modo huc redire, timeo. Ecce enim paratus sum ex toto [Col. 1186C] ad Deum, quem tu praedicas, et cui devotum cum tuis exhibes famulatum, converti; unde supplico largiri mihi a te sanctae habitum conversationis.« Cumque Pater venerabilis petitionis ejus videret constantiam, talibus cum verbis eum alloqui coepit dicens: »Frater et amice, nescis quid petis; vita enim tua nimis est delicata, et tota in deliciis enutrita; quomodo poteris onus sustinere quod tibi vis imponere? Aspice crucem: multum est difficile ibi manere; si huc adveneris, in ea configeris, et amittes dominationem quam habes in temetipso, in oculis et in ore, ac in caeteris membris; manducandi, jejunandi, dormiendi ac vigilandi tuam relinques voluntatem, multarumque rerum aliarum; et hoc quod in saeculo diligis, continget tibi odio [Col. 1186D] habere; exinde non reverteris ad domum cognatorum tuorum, et si ipsi ad te venerint, nequaquam eis tuam paupertatem ostendes. Poterisne, frater, fossor esse, ligna et fimum portare, cunctis fratribus servire? Hoc totum esset facile; sed captus tali carcere manebis, ubi non est foramen per quod ad saeculum revertaris, nisi tu ipse feceris; et ego curam tui non agam, nec temetipsum agere sinam; a saeculo quippe meos abscidi pedes, et si propter me non redeo, propter te non redibo. Adhuc aliud superfuerit: forsitan mitterem te in aliquod nemorum, et annonam quam manibus cum ligneo ligone laborando acquisieris, ego acciperem, et eis qui [Col. 1187A] me hic custodiunt tribuerem. Aliud vero restat horribilius: centupliciter tibi melius est damnari in saeculo quam hic. Qui enim ab altiori cadit, amplius laeditur; et si hinc in infernum caderes, omnibus aliis perditis inferior esses. Tu vero potes pergere ad quodlibet monasteriorum, ubi magna invenies aedificia, cibos delicatos suis temporibus constitutos. Illic bestias reperies terrarumque latitudinem, hic tantum crucem et paupertatem.« His et hujusmodi pluribus verbis Dei militem Pater venerabilis expertus est, ac deinde oblata salutatione ad praesens jussit recedere.

14. Haec autem Patre dicente, magna valde repletus est anxietate, ac si omnem totius salutis perdidisset spem, sine consolatione lugebat, ob hoc [Col. 1187B] maxime quia sibi salutis praesidium quod ferre poterat, ferre prolongabat. Cui ille iterum, utcunque potuit, dixit: »O bone homo! o bone homo! omni enim virtute tua age quod agis, operare quod operaris, non cesset pes tuus, non cesset manus tua; ego autem e contrario tantum malum et per me et per alios amodo perpetrabo, quatenus peccatis meis merentibus et me et te in profundum abyssi praecipitabo.« Quo dicto abscessit ille tristis et disparuit. Surrexit autem illico vir Dei, timore magno perculsus, vocatisque simul fratribus, quidquid ab illo audierat, et quale consultum super hoc tam periculoso negotio ministrarent, tremens indicavit et pavens: attamen interim indesinenter pro eo orabat, ne multa mora probationis averteret eum a servitute [Col. 1187C] divinae religionis. Cui fratres tale feruntur dedisse responsum: »Audi, Pater, consilium nostrum, nostrae religioni forsitan profuturum; si hoc habet a Deo, probare poteris hoc modo. Cum sint ergo nobis Dei bonitate diversa escarum subsidia, jube de partibus omnium nostrum partem talem et multo meliorem praeparari, quae illi in victum per diem sufficere possit. Si enim nobiscum propter hoc totum remanserit, inde Deus laudetur; sin autem, nec tibi nec nobis amodo et deinceps ad judicium imputabitur.« Haec autem cum praedicti discipuli perorassent, tam ipsi quam illis consilium istum dignoscitur placuisse. Deinde duobus ex discipulis accersitis praecepit dicens: »Ite et dicite [Col. 1187D] illi: Signamus igitur confisi de Christi misericordia ut venias, et nobiscum eidem servias in timore et disciplina.« Quod vir Dei praecepit statim a fratribus est susceptum. In crastinum autem factum est, ut et discipuli dimitterentur ire quo praeceptum est. Qui cum domum ejus ingressi fuissent, seorsum illum statim duxerunt secum, et quidquid Pater ei mandaverat, secreto exposuerunt. Placuit autem ei sermo jubentis Patris, et exinde incedit timor in omnibus ei obedire. In ipsa autem hora ex intimis cordis medullis spem omnem quam habebat in saeculum dereliquit, et omnibus etiam quae possidebat renuntiavit, eo quod Christum sibi magistrum omnino providisset: jam non uxorem, non filios carnis, non divitias, non honorem saeculi quaerens, [Col. 1188A] sed soli Deo servire studuit ex integro, et coena facta, cum jam eos de die adventus sui et modo satis docuisset, in ejus thalamo fratres dormitum perrexerunt parumper. Mane autem facto, miles Dei surrexit prior; qui cum fratribus thalami hospitium aperiret, odor nimius naribus ejus inde protinus diffusus est. De quo dum diutius unde adesset dubitaret, incidit ei quod de labore fratrum et sudore vestium ille procederet; qui statim ad se reversus dixit: »Domine Deus, si unquam merui gratiam in oculis tuis, talis odor ac tantus, antequam moriar, de me pro amore tuo egrediatur.« Deinde vero fratres retroactum iter alacres et sospites repente ceperunt. Cumque in via de adventu ejus invicem haesitando conquererentur, ecce vir ille velocissimo [Col. 1188B] subsequitur cursu. At ubi pervenit ad eos, dixit: »Nolite mirari, fratres et domini mei, si vos ego subsequor solus: dies forsitan illa in dubio est vobis, qua me venturum ad vos designavi, quoniam vos advenientes tam saeculariter, tam delicate me invenistis. Super hoc modicae fidei quare dubitastis?« Quo audito, stupefacti discipuli, ita esse responderunt. Quibus iterum dixit: »Sed ut pro certo habeatis, ecce viator obviam venit, quomodo me habeam illum interrogate.« Statimque recessit. Illis vero proficiscentibus, ecce viator ille obviam factus est; quem cum requisissent dicentes: »Quomodo ille se habet?« Respondit ille: »Quod vero vix caeteri vel pretio impetrant, ille tantummodo simplici assequitur verbo.« Haec autem fratres audientes, [Col. 1188C] insimul gavisi sunt valde: deinceps expleta ipsius diei hora vespertina, confecto itinere, ad Patrem et ad fratres conversi sunt in pace. Post parvum vero temporis miles Dei, terram, cognationem, amicos, cognatos, et quod his omnibus difficilius est, voluntatem propriam, domum egressus, propter regna coelorum dereliquit, et assumpto secum quodam ex domesticis socio, pari sententia, parique consilio aggreditur viam et locum ubi servus Dei morabatur cum discipulis suis. Perveniens vero ad locum, humilis docilisque ad Patrem et magistrum continuo accessit discipulus, ut sancta religionis forma doctrinaque erudiretur: et ejus, ut voluit, desiderium completum est.

[Col. 1188D] 15. Susceptus itaque et factus discipulus, et religiosorum pauperum Christi numero sociatus intra congregationem, mox cum Dei servis conversari et vivere coepit secundum paupertatis votum, et modum et regulam sub illo tanto Patre constitutam. Maxime illis qui Deo serviebant ex corde, adhaerebat, jejuniis et orationibus et operibus bonis, in lege Dei meditans die ac nocte. Cuique vero, ut dictum est, quidquid proprium in illa sancta societate habere, vel ad dexteram vel ad sinistram declinare minime licebat: ibique diu piis moribus et exemplis ad plenum eruditus, priusquam omne religiosarum studium institutionum adeptus est, optimorum quoque fratrum habitum factumque imitatus, eidem Patri venerabili prae caeteris charus acceptusque [Col. 1189A] postmodum factus est. Hujus enim frequentissimis verbi Dei statusque religionis instantissime prae caeteris aderat suspensus atque affixus colloquiis, utilitatem praeceptorum institutionemque vitae servans. Atque ita edoctus sensim atque paulatim proficiendi in religione eidem amoris ardor innatus est, ne quisquam eam infirmare, vel quidquid dicere contra ipsam, eo praesente, praesumeret; et gratia Dei sic in eo succrescens quotidie proficiebat, ut sufficientissime poscentibus reddere rationem de statu religionis et regula semper adesset paratus. Sicque vitam suam instituens, ab universis fratribus puro diligebatur affectu, eorum proprias singulorum gratias hauriens: nam istius lenitatem, illius vigilias, alterius orandi aemulabatur [Col. 1189B] industrias; hujus continentiam, jucunditatem illius sectabatur; istum jejunantem, humi alium quiescentem mirabatur; alterius patientiam, alterius mansuetudinem praedicabat: sic secum universa pertractans, omnium in se nitebatur exprimere bona. Pater vero venerabilis magister ejus, ut erat vir pius, et Dominum timens, de profectu provectuque ejus gaudebat, et Domino gratias agebat; ob hanc causam praecipue quod divina sibi misericordia discipulus praestaretur talis, qui posset verbo Dei et exemplo boni operis caeteros consolari et aedificare, suisque necessitatibus sanum consilium providere: unde accensa et ardens positaque super candelabrum lucerna omnibus qui in illa domo [Col. 1189C] Dei sunt lucebat: de cujus vero familiaritate, consilio, providentia ac bonitate in multis Pater venerabilis multa perhibuit testimonia, sicut subsequentia possunt probare eloquia.

16. Cumque quotidie discipulus ille signis virtutibusque succrescens, magistri adjutor existeret, in charitate fratres non invidia congregati in unum, ad Patrem et magistrum, flagitante religiosa necessitate, venerunt: quem cum de utilitate Ecclesiae suae et amplificatione, de cellulis accipiendis et fratribus ordinandis satis diligenter alloquerentur et exhortarentur, jam scientes firmum saepedicti discipuli propositum, ad mittendum eum omnes pariter laboraverunt, quibus Pater id uno consensu [Col. 1189D] et desiderio fieri perficique petentibus respondit: »Quare, fratres, quare ita dicitis? Nunquid eum tam vobis quam et mihi necessarium videtis? Multa vero beneficia Deus per eum operatus est nobis, propter quod horum vultis dimittere eum? Nam si eum a nobis dimittimus, altare pariter destruamus.« Sanctitas enim et benignitas et mira humilitas erat in eo, et oratio, sicut praecepit Dominus dicens: Orate omni hora (Luc. XXI). Nihil unquam aliud agere docuit, si potuit, quin ipse prius fecerit. Cum jam in amore Domini nostri Jesu Christi eremus illa de die in diem fervesceret, exemplo ejusdem Patris nonnulli aeternae vitae accendi coeperunt desiderio, atque sub ejus magisterio omnipotentis Domini se humiliter dederunt servitio: ibi enim [Col. 1190A] sanctitate atque doctrina longe lateque habitantibus jam vita ejus inclaruerat.

17. Eo namque tempore, flagitante ecclesiastica necessitate, ex numero cardinalium duo a summo Romanae Ecclesiae pontifice missi, Gregorius videlicet et Petrus de Leo, Lemovicum venerunt. Qui tamen postmodum curam ejusdem divisi invicem susceperunt; illi autem dum de vita ejus ac conversatione multa praeconia plurimorum relatu cognovissent atque probassent, ad eum visitationis gratia convenerunt, cupientes secreto juxta voluntatem suam quisque cum eo sigillatim conferre sermonem. Tunc ejus quippe habitaculum multi frequentabant, quia ille homo Dei doctrina gratiae coelestis affluebat. Cum vero jam hora collocutionis [Col. 1190B] exigeret, coepit causam singulorum et viam discutere, quatenus illi tanti ac tales ad tam parva tamque humilia divertissent habitacula. Cumque singuli ad ejus exquisitionem cur ad eum divertissent, exponerent, multam quidem in eo comperientes sapientiam, a circumstantibus fratribus mox petierunt, ut secretioris unicuique eorum per se quantulacunque licentia concederetur consilii, eumque egredi nequaquam urgerent ab eis. Illis autem recedentibus, domnum Hugonem pastor ad se vocavit, eumque secum sedere praecepit; quibus vir Domini, ut consederunt, ait: »Domini mei et amici, super hoc nolite conqueri et admirari; hunc enim meum discipulum bonumque filium ideo retineo mecum, [Col. 1190C] quoniam quidquid in secreto dicetis mihi, totum ipse postmodum indicarem ei: tantum autem in eo consilii et bonitatis quantum et in me procul dubio invenire potestis; est enim in consilio valde providus et in commisso fidelis.« Digna quidem valde res ex ea collocutione secuta est; quia, sicut post illi testati sunt, de statu Romanae Ecclesiae ac moribus recedebant multo certiores sapientioresque quam venerant.

18. Erat autem tunc temporis familiaris quidam a Mortomar, qui Muretum sicut caeteris et aliis locis charitatem deferre consueverat; habebat enim ille hospitem a Bonnac, apud quem hospitabatur tunc, cum iens vel regrediens quo tenderet tardiori hora fatigatus minime pertingere posset, suo quoque [Col. 1190D] hospiti familiaris ille multa jam impenderat beneficia, tum propter reverentiam et amorem, quam, ut videbatur, deferebat fratribus; tum propter servitium et honorem quod ei in suo exhibebat hospitio. Bonis quippe hospes cernebatur moribus, atque in omni sua actione compositus; sed, sicut res ipsa postmodum patuit, longe aliter quam apparebat fuit. Nam dum ejus familiaris frequentaret hospitium, ab eo in pretio duobus latronibus occulte traditus est, quem secum captum vinctumque trahentes super Vigennae ripam, in quibusdam petrarum latibulis in arctissima posuerunt custodia. Interea visitationis gratia viri quidam de Mortomar venerunt Muretum: hi nempe cum post aedificationis verba vellent recedere, si unquam mitteretur [Col. 1191A] ille, Patrem ipsum coeperunt interrogare. Quibus ille respondit: »Minime.« Illis autem abeuntibus supervenerunt et alii idipsum renuntiantes homini Dei. Sua enim familia eum plus solito jam retardasse amarissime plorabat; quo audito, vir Domini recessit, omnesque fratres ad se congregari fecit. At illi, ut consueverant, magnum quid ac delectabile ab eo se crediderunt audire; quibus illico famulus Dei totum, ut audierat, indicavit. Res venit in dubium utrum vivus an mortuus esset. Cumque fratres per horam quid esset faciendum super hoc haesitarent, domnus Hugo in medio astitit, qui prophetiae spiritu, ut credimus, eum vivere traditumque ab hospite suo aperuit. Hunc enim prophetiae spiritum habuisse nonnulli testantur, qui eum familiariter [Col. 1191B] scire potuerunt. Quo audito, vir Domini increpavit eum dicens: »Frater, tale quid quare unquam dicere praesumpsisti? Nunquid pro tali tantoque bono ille tale ac tantum illi redderet malum?« Qui statim mittere nuntios circumquaque ut quaereretur, praecepit, injunxitque fratribus ut in tanta necessitate devotis precibus opem efflagitarent divinam. Quodam vero die, facto mane expletisque missarum solemniis, janitor familiarem illum tenentem manu suum hospitem latronesque pariter in collo, retortis ligatisque post tergum brachiis, ad portam egressus invenit. Cui statim suae culpae rei omnem citius indicaverunt poenam: quo viso, janitor ad locum ubi vir Domini de Domino fratribus [Col. 1191C] loquebatur, reversus est, eique quod foras viderat et audierat, secreto nuntiavit in aure. Vir autem sanctus hoc audiens, a praedicatione coepta tunc minime surrexit, nec de illo tam bono nuntio exhilarescere, nec sermonem suum plus solito visus est terminare. Completo autem sermone, ut res exigebat, Dei famulus foras egreditur, ante cujus conspectum illico steterunt miseri ab ipsa praeda sua rei et ligati. Cumque per horam nihil loquentes penitus ante illum astarent ligati, tremefacti vehementer ad terram corruerunt, et suae poenam nequitiae ad ejus vestigia profitentes, praestari sibi veniam magno gemitu et ululatu postulaverunt. At ille quem nimia cogebat compunctio in bonitate sua persistit, vocatisque fratribus, illigata brachiis lora [Col. 1191D] dissolvere, eosque tolli, ut benedictionem pariter acciperent, indicavit, non immemor quidem Apostoli, inimicos nostros potu ciboque debere satiari (Rom. XII); quos porro ad se reductos, de suis pravis actibus increpavit, et pace inter se reddita, ut deinceps a tantae crudelitatis insania cessarent admonuit; sicque illos ad propria ire dimisit. Coeperunt ergo fratres gaudere insimul et admirari, eoque amplius quod illis sic contigerat quemadmodum frater et discipulus ille asserendo prophetando praedixerat.

19. Alia vero die et quidam alii causam habentes magno valde periculo plenam, ad virum Dei convenerunt [Col. 1192A] Muretum, quam quidem pro pace reformanda solo saepedicti discipuli arbitrio convenerant invicem determinandam: unde etenim pastor illum ad se venire praecepit, eique etiam quale malum quantumque damnum solus ipse posset exstinguere diligenter exposuit, quibus et ille respondit: »Huic vero negotio de quo quaeritis, ego solus minime interfui.« Cui et illi: »Domine mi, ita est ut asseris; illi vero qui tunc fuere tecum jampridem universae carnis viam perfecerunt.---Si autem, inquit, mortui sunt nescio; hoc enim unum scio, quod illis prior ego fui mortuus mundo, sicut enim vobis vel aliis de hoc vel de alio testimonium modo perhibere non possunt; sic et ego de saeculo nec possum nec debeo.« Unde et praedictum [Col. 1192B] discipulum, quia tam prudenter respondisset, pastor laudavit atque benedixit. Sicque factum est ut sibi fieret defensio magistraque magistro sua responsio.

20. Sic enim pastor bonus cum fratribus consueverat communicare, ab eisdem consultum super quadam quandoque quaesivit necessitate, qui tandem consentientes in unum, sicut ipse pastor praedixerat, fore bonum nuntiaverunt; cui vero discipulus ille e contrario dicebat: »Bone pastor, ut mihi videtur, ita non est bonum sicut et caeteri dicunt.« Quod autem fratres audientes, in eum commoti sunt vehementer, proinde illum pastor increpavit, ac reprehendit insuper, et ei quamplures [Col. 1192C] venias in conspectu omnium fratrum facere fecit. Cognovit autem pastor et credidit, quod multo melius praedixerat solus ille discipulus, quam ipse disposuerat cum caeteris omnibus, unde et illi protinus dixit: »Sic enim, fili mi, bonus discipulus et fidelis magistrum suum ad Deum trahit atque reducit.«

21. Fuit enim cum Domino ac magistro nostro Stephano discipulus ille usque ad obitum ejus, audiens eum fideliter et interrogans super sententiis caeterisque vitae nostrae mandatis, ne spiritualia semina quae procedebant de ore ejus absque multiplicatione, insolentia auditorum et negligentia deperirent: Dei quoque benignitas electum hunc de tot millibus unum, qui et audita humiliter sciret suscipere, [Col. 1192D] eademque futuris saeculis in suo tempore fideliter revelare. Verum quia in his deventum est locis, de quaestionibus eorum pauca tamen audiamus pariter atque responsis.

22. [(2) 1Kb] Cum enim pastor de oratione oqueretur, praedictus discipulus interrogavit eum qualiter esset ibi manendum. Cui respondit sermonem hujuscemodi: »Moyses in oratione sua manus ad Dominum erigebat, cum Josue minister ejus pugnabat contra Amalec. Et quandiu manus elevatas tenebat, populus suus vincebat; cum manus dimittebantur, ille vincebatur: tandem Aaron et Ur sustentaverunt ei manus, donec victoria fuit perpetrata [Col. 1193A] (Exod. XVII). Alibi reperitur quod Maria Magdalena veniens ad Dominum pro suorum remissione peccatorum, procidit ad pedes ejus, cui Deus donavit propter magnam dilectionem qua replebatur. Nam antea diligebat eum quam illuc advenisset, et ita Moyses manus levabat ut magis Deum diligeret et melius exoraret, Maria Magdalene inclinavit se ad pedes Jesus (Luc. VII). Idcirco, cum aliquis in oratione sua secretius fuerit, eo modo se adaptet quo eum amplius diligere potuit, vel sedendo, sive stando, aut humi stratus, sive flexis genibus. Verumtamen secum ducat humilitatem, sine qua Dominus illum non audit ad suam utilitatem. Cum enim ipsi discipuli sanctus Jacobus et sanctus Joannes rogarent Jesum Christum absque humilitate, [Col. 1193B] respondit eis: Non est meum dare vobis sedere ad dexteram meam sive ad sinistram, sed quibus paratum est a Patre meo (Matth. XX). Estote ergo alii quam modo sitis per humilitatem, et dabitur vobis. Omnis vis orationis est in magnitudine divinae dilectionis; amor vero divinus meritum suum non invenit nisi in humilitate: et ideo Jesus Christus humilitati promisit excellentiam in regno coelorum, quia nihil aliud in terra reperit a quo diligatur. In omnibus etiam operibus vult Deus ut tempus observetur et locus, nisi in oratione: secundum tempus vult ut psalmos dicat aliquis et de Deo loquatur, audiatque loqui, atque laboret, et sic de caeteris; nam propterea Deus diversa dedit praecepta, ne [Col. 1193C] quis in suo servitio fastidiret, possetque mutari ab uno in aliud causa majoris delectationis; sed in uno quoque opere vult ut semper eum quisque deprecetur, dicens in corde suo: Deus, hoc tantum facio, ut te diligere valeam. Alicui vero quodlibet volenti agere dicit Dominus: Si velles, ego tecum pergerem teque juvarem in hoc quod agere disponis. Tunc qui saeculum diligit respondit: Alii auxiliare, mihi vero minime. Hoc operibus dicit quoties a divinis praeceptis discedit, et ob superbiam qua homo divinam respuit societatem, respondit postmodum ei Dominus in oratione sua: Quia me noluisti habere socium in illo opere, ego modo precem tuam non recipiam.«

[Col. 1193D] 23. [(53) 1Kb] Rursus discipulus a pastore suo quaesivit qua ratione Scripturae dicant: Laudate Deum, benedicite Deum, eum Dominus humana benedictione non indigeat. Cui ita respondit: »Sancta Scriptura nihil praecipit nisi ad salutem hominis; cumque ipsa admonet Laudate Deum, benedicite Deum, omnis utilitas ad hominem revertitur. Quoties enim aliquis bono animo dicit: Deus, lauderis, Deus, benedicaris, Dominus respondet continuo: Et tu qui laudas lauderis; et qui me benedicis, benedicaris. Ex hac ratione potest intelligi Deum hoc mihi respondere quod nullus valet Deum benedicere, nisi prius a Deo benedicatur et sua gratia [Col. 1194A] praeveniatur. Itaque eum benedictio prius a Domino proveniat penitus, cum homo Deum benedicit, ipse suam auget et benedictionem atque dilectionem.«

24. [(54) 1Kb] Rursus idem discipulus quaesivit ubi tot cantica nova inveniuntur quae assidue in coelo cantantur. Cui pastor dixit: »Jesus Christus in Evangelio suos docuit discipulos, quod est canticum novum quod in coelo cantatur, dicens illis: Mandatum novum do vobis, ut diligatis invicem, sicut dilexi vos (Joan. XIII), hoc est charitas, quae nominatur, canticum novum, quia renovat hominem, et de filio tenebrarum facit lucis filium; hoc est charitas quae est in terra canticum novum hominibus, est etiam in coelo canticum novum angelis. Quoties [Col. 1194B] enim quemlibet electorum vident sursum ascendere, de ascensu illius canticum novum concinunt, et si nihil amplius haberent unde Deum laudarent, nunquam de illo solo ad finem pervenirent; quoniam quidem super peccatore poenitentiam agente gratulantur, ut ait Dominus in Evangelio (Luc. XV), penitus congaudent videntes eum salutis suae consortem, atque scientes quod deinceps non delinquet. Cumque de Dei Filio videntes eum carne indutum et ascendentem admirati sunt, dicentes: Quis est iste rex gloriae (Psal. XVII)? bene prae gaudio mirantur cantantque novum canticum, quoniam membra caput sequuntur.«

25. [(55) 1Kb] Idem discipulus quaesivit hoc a pastore. [Col. 1194C] »Quandoquidem viribus totis et tantis jus divinum defendis, qua ratione praecepit Dominus Israelitis, ut thesaurum ab Aegyptiis mutuarent secumque deferrent (Exod. XII), nonne est rapina?« Cui respondit: »Frater, hoc aperte justum fuit. Isti namque Deo servierant; illi vero pro servitio malum istis retribuebant. Vero ergo judicio Deus aequus judex voluit ut isti mercedem sui operis secum deferrent, quam illi sibi defraudaverant. Est autem spiritaliter intellectus quod similiter membra Christi thesaurum sanctae Scripturae receperunt a Judaeis remanentibus in Aegypto, id est in hujus saeculi tenebris.«

26. [(56) 1Kb] Iterum idem discipulus hoc eum interrogavit: »Domine, tu dicis quia Jerosolymitanam [Col. 1194D] terram Deus dilexit magis quam aliam, in tantum ut de caeteris regionibus amicos suos illuc adduxit ipse etiam ibi de Virgine natus est, et frequenter in Scripturis vocat eam terram promissionis. Mirum est itaque quod voluit eam talem esse; non enim ibi sunt prata speciosa, nec optimi fontes, nec ditissima flumina, sed aqua in cisternis, asperitas atque calor magis quam in multis terris.« Hanc quaestionem pastor solvit hoc modo: »Frater, in hoc potest considerari quam amabilis est dispositio divina. Ideo namque corporalem inde removit delectationem, ut amici sui in eo tantum delectarentur, et amor suus esset eis pratum, fons ac flumen, [Col. 1195A] et quodlibet aliud refugium. Nisi enim Deus sciret aliud saeculum esse melius, nullatenus amicos suos illuc transferret; quin etiam matrem suam nullo modo deciperet, sed pro coelesti gaudio praesens subtrahit aliquando, non tamen eo modo quatenus amicos suos in hoc saeculo tristes deserat ac desolatos; sed tantum quia Deus hoc vult agere, qui tunc servos suos in majore tenet requie, cum mundus considerat quod ipsi laborem patiantur. Magis enim inde honorantur cum in angustiis eos requiescere facit: aliquando vero, ut infideles erubescant, ostendit populo dulcedinem, in qua veri amici sui consistunt dum cruciantur, sicut legitur de tribus pueris, qui benedicebant eum in igne fornacis, alios vero quos ita non corporaliter, ut fideles ibi sumant [Col. 1195B] exemplum patientiae, tantum consolantur in spiritu, quod majorem laborem patiuntur qui eos cruciarunt, quam servi Dei qui cruciantur.«

27. Superveniente autem venerabilis Patris vocationis tempore, in illa sua tam sancta aegritudine, tribus diebus et totidem noctibus super praedicti discipuli discubuit pectus, nisi cum necessaria corpori deputaret. Invitus namque in eo, dum informaretur, sicut postmodum discipulus ille perhibuit, rationem et intellectum in omnibus pene duplicatum invenit. Cumque per triduum illud de vita nostra suoque transitu fratres informaret et consolaretur, circumsteterunt omnes gementes et flentes, eique dicentes: »Ah! ah! ah! Pater charissime pastorque bone, ecce nos reliquimus omnia et secuti [Col. 1195C] sumus te; venimus ad te. Nunc dic ergo cui nos tu relinquis, qui curam habeat de nobis? quid igitur nobis dabis consilii? Tu autem nos nullatenus habere permittis bestias, terrarum possessiones, decimas, ecclesias, et res ad eas pertinentes; redditus et quaestus sine quorum cura vix aut nunquam temporalis ista potest sustentari vita.---Fratres, inquit eis, illi Deo vero cui omnia sunt et serviunt, cujus quoque natura bonitas, cujus voluntas potentia, cujus opus misericordia est, pro cujus vero amore omnia reliquistis ego vos relinquo, ego vos commendo. Ille enim benignus Deus aget curam de vobis sicut bonus Dominus, qui bene scit curam habere de servis suis, ipse quoque dabit vobis [Col. 1195D] quod necesse fuerit, nec tamen hoc quod velletis. Vos enim homines estis, et in hoc delinquere possetis: tali quidem vobis dico pacto, si in vita ista remanetis; si autem de vita recesseritis, ego ei injuriam facerem, si vobis sua promitterem, quia fere supputabuntur quinquaginta anni quod ego in hanc solitudinem veni, nunquam panis postea tam amari potuit quin Deus mihi daret quod bene sufferre potui; neque tam largum semper fuit, quin bene totum esset necessarium quod Deus praestitit mihi: similiterque faciet vobis, si in vita hac remanseritis. Ideoque nolo ego ut habeatis bestias, nec terras, nec decimas, nec ecclesias, nec quaestus, nec redditus, ut Deus vobis sit magis necessarius. Cum enim Deus vobis magis necessarius fuerit, amplius [Col. 1196A] eum diligetis, si vos sapientes estis; quid ergo illi deesse potest qui omnia habentem habet?

28. »Adhuc vero et aliud consilium sanum vobis, filii mei, praecipiens dabo: Si vos cum vicinis vestris et saecularibus aliis pacem bonam et integram habere desideratis, cavete penitus ne ea quae possident concupiscatis, quoniam si vos terras eorum, vineas, prata et caetera quae possident tentatis rapere, laborem potius approbantes quam requiem, iram quam gaudium, terram quam coelum, nihilum quam totum, pacem cum eis ex integro habere potestis nullo modo. Insuper de caetero cavete omnino ne habeatis quod illi concupiscere possint, bestias videlicet, equos, mulos et boves [Col. 1196B] quibus non est intellectus, et caetera quae intelligentes ac obedientes nequaquam habere potestis. Quae autem convenientia Christi ad Belial, lucis ad tenebras? (II Cor. VI.) Quisque enim vindicet quod suum est. Vindicate ergo, fratres, et quaerite vestra, quae sursum sunt, non quae super terram (Coloss. III). Qui habet aures audiendi audiat (Matth. XI); qui potest capere capiat (Matth. XIX), hoc est quicunque in hoc non perseveraverit factus inobediens, regnum Dei non possidebit, quia quantum pro nomine Christi longius elongabimini a saeculo, tantum merebimini fieri viciniores coelo.---Domine, inquiunt illi, nunquid adhuc auxiliabimini nobis?---Si ego possem, utique, fratres.«

28. Fratres autem gavisi et securi de paterna consolatione dixerunt ei iterum: »Pater et domine, [Col. 1196C] multi adhuc et aliud nobis dicunt: Dum enim vos vixeritis, nos manebimus insimul; postquam vos moriemini, nequaquam poterimus sustentari, si bestias non habuerimus.« Quibus ille ait: »Fratres et qui vobis dicunt errant. Abbates quippe dicunt et alii religiosi et etiam sapientes clerici. Errant, inquam, qui hoc dicunt, et quanto melior est clericus, tanto amplius errat, quod Deus posse suum amittat quoniam Stephanus de Mureto morietur: Operae pretium ergo non est Domino, quod ego moriar, si ille posse suum amittit quoniam ego moriar, imo sciatis firmiter quod propter peccata mea vobis subtrahit beneficia sua: et hoc quidem post mortem meam videbitis, quia tot et [Col. 1196D] tanta faciet vobis, unde vos omnes mirabimini, si tamen in hac tam sancta vita remanseritis, quatenus si quotidie non videretur, vix ab aliquo crederetur.« Sicque modo ad fratres viri Dei completa est sententia.

29. Tunc deinde rogatus a fratribus ut fidei verbum illis proferret, priusquam de hoc saeculo migraret ad Christum, sermonem statim omnibus proposuit, qualiter Deum colere deberent, trinum videlicet in personis, unum in essentia divinitatis: intimabat vero de charitate ut Deus scilicet diligeretur toto corde, tota mente; et hoc unusquisque impenderet proximo quod sibi vellet impendi ab illo. De humilitate quidem qualis esset ostendebat, quia per humilitatem illuc pervenitur, unde superbiens [Col. 1197A] corruit angelus: »Haec est enim dicebat, virtus illa, quae congregatas virtutes conservat.« Replicabat etiam, juxta Apostoli sententiam, ut bonum hospitalitatis frequentissime reminiscerentur, quoniam per eam nonnulli noscuntur Domino placuisse, etiam angelis hospitio receptis (Hebr. XIII). Addebat Pater qualiter Dominus in judicium veniens, hanc compensationem fidelibus suis repromisit, ut sibi dicat esse collatum quidquid uni ex minimis suis contulerunt. Praeterea exhortabatur ut charitati ex operibus semper insisterent, quia plenitudo legis est dilectio (Rom. XIII), et qui in unum deliquerit, reus et legis et prophetarum ascribitur (Jac. II). Semper ad memoriam humilitatis custodiam, scilicet paupertatem spiritus, illos reducere, [Col. 1197B] Deumque coram oculis suis deprecabatur habere; avaritiam quoque omnino esse exsecrandam annuntiabat et excommunicabat, quia radix omnium malorum et servitus idolorum nominatur illa. Sic ergo factum est ut totum tempus aegritudinis suae proficuum atque jucundum duceret, et per omnia fratribus satisfaciens, spiritalis vitae colloquiis se interdum a languore suo relevaret. Cumque per singulos dies languor ille ingravesceret, die scilicet quinta feria priusquam de corpore egrederetur, exitum suum Dominici corporis et sanguinis perceptione munivit, atque ad ultimum in cilicio recumbens, oculis ac manibus in coelum semper intentus, sexta feria ante altare Domini, spiritum inter verba orationis in ipsis illius discipuli manibus Domino [Col. 1197C] reddidit. Gloriosum ergo et per cuncta laudabilem domni Stephani transitum omnibus scire desiderantibus, quadragesimo et sexto conversionis suae anno fere, sexta feria fuisse manifestissimum est. Quod tamen non mediocris meriti censetur fuisse, ut illa videlicet die eum Dominus secum et cum latrone susciperet, qua idem redemptor et Dominus hominem plasmasset, eumque damnatum in cruce redemisset, et ut qui diem illam tam sanctam celebraverat semper in abstinentia, post mundi pressuras, die illa tam sancta locaretur in gloria. De mense autem et anno quo ipse feliciter migravit de saeculo, valde bona in sequenti habetur notitia:

Nimbosus luces jam Februus egerat octo,
[Col. 1197D] Lucifluus Stephani cum spiritus astra petivit,
Anno milleno centeno bis quoque deno,
Adjuncto quarto, regno coeli sibi parto.
Cum enim dicta et facta alias plene exarata, scripta modo ac luculenta declarat historia, sed si cuncta, quae in Vita ejus gesta sint scripta cum non audivimus, evolvere conaremur, a suscepto jam procul dubio proposito conticescimus. Unde necesse est, quia non est nostri ingenii nostrique propositi, ut de illo discipulo, cujus vita pia, cujus conversatio bona nostrae plurimum proficit religioni, amodo legere incipiamus.

30. Igitur post transitum domni Muretensis summi et memorabilis viri, de cujus vita atque doctrina, magna, ut dictum est, apud nos habentur [Col. 1198A] volumina, succedente beatae memoriae Petro Lemovicense, domnus Hugo, opitulante Deo, Planiam dirigitur, ubi etenim gloriosam et per cuncta laudabilem celebrans vitam, longe lateque habitantibus signis claruit atque virtutibus. Hujus enim fuit studium, terrena funditus despicere, toto adnisu mentis ad sola coelestia flagrare. Erat autem divina repletus eruditione, insignis religione, morum pollens probitate, signorum exhibitione admirabilis; contemptor enim erat saeculi, et amator Dei et proximi, et cui vivere Christus et mori lucrum (Philip. I). Erat enim deditus in assiduis orationibus, in frequentioribus jejuniis ac in continuis bonorum operum exhibitionibus. Omnes vero qui ad se charitatis causa veniebant, ad aeternae vitae [Col. 1198B] desideria accendebat; de omnibus etiam a se postulatis pro posse suo pauperum et peregrinorum, viduarum et orphanorum penuriam semper sollicitus sustentare curabat; religiosis vero praecipue omnibusque Dei ministris debitam exhibebat reverentiam, eorumque fraterne ex suis facultatibus relevabat inopiam. Si quem autem forte nobilem vidisset aliquo indigentem, juxta suam possibilitatem in necessitatibus subveniebat verecunde et abundanter. Religionis praeterea ornamentum, sicut a magistro suo et domino beato Stephano didicerat, et verbo et exemplo multum benigne gerebat. Transgressiones et indisciplinationes condiscipulorum suorum a regula recta arguebat, et tolerabat, quantum decebat in talibus et oportebat, praecipue docens [Col. 1198C] ne cujusquam cor declinaretur in verba malitiae ad excusandas excusationes in peccatis (Psal. CXL). Praeterea ad aedificationem aliorum non causa (quod absit!) jactantiae de se replicabat, dicens: »Ego enim miser non possum multum laborare, nec jejunare, nec vigilare, nec caetera hujusmodi facere, sed ut mihi videtur, Deum ejus gratuita pietate et scio et possum diligere.« Hortabatur etiam condiscipulos suos et fratres, ut virtutibus insisterent, et ab omnibus vitiis et peccatis cum omni diligentia se custodire procurarent.

31. Tantam autem gratiam Christi bonitas illi contulerat, ut conscientias fratrum secum commorantium quoque agnosceret, et a quibus impulsarentur [Col. 1198D] tentationibus eis patefaceret, et quid quisque pravae cogitationis et immundae pateretur, indicaret. Si quando autem quorumlibet culpas agnosceret, nunquam ab increpatione illis parceret. Et, ut praedicatio illius a nullo potuisset contemni, multitudo signorum astruebat, quae in nomine Christi ipse faciebat; reddebat enim, ut didicimus, visu solo visum non videntibus, contractis erectionem, caducis sanitatem, et etiam multa languentium membra ejus orationibus incolumitati restituebantur. Hujus vero signa omnia atque gesta non didicimus, sed pauca quae narramus, quatuor religiosissimis veracissimisque ejus condiscipulis, qui per diversa tempora cum eo conversati sunt, referentibus agnovimus, domino Petro scilicet, valde [Col. 1199A] reverendissimo priore nostro, qui ab eodem ad erudiendum digno cum honore susceptus, et pro simplicitatis ac humilitatis reverentia loco maximae venerationis est habitus. Guidoni quoque de Miliaco qui eidem, sicut decebat, pro religionis ac reverentiae notitia seu anterioris familiaritatis conjunctione, in eorum cellulae cura tam bene docta primus successit. Bernardo etiam Bocardi, qui cum eodem per mutuam collocutionem nostrarum sanctionum et dulcedine spiritalis dilectionis aliquandiu familiarissime conversatus, immodici amoris sese vinculo constrinxerant. Hugone vero de Monte, cui ille pro justitia ac fidelitate quam in eo reperit familiarissimus ardentissime fuit, et ab eodem in ipso transmigrationis suae articulo pacis [Col. 1199B] Dominicae osculum accepit salutare. Quoniam valde opinio sanctitatis memorati viri excreverat, multi infirmi ad eum ex diversis provinciis spe sanitatis recuperandae confluere consueverant.

32. Eo igitur tempore Haarnac, sicut nostri seniores ferunt, contractus quidam decubasse dictus est, hic siquidem a renibus et infra tantam membrorum invaletudinem incurrerat, ut manibus repens, dissolutis renibus, corpus per terram traheret, et irrependo monstrum aliquod simularet. Multo itaque in hac debilitate detentus tempore, pro spe aeternae mercedis a sanctis monachis inibi commorantibus stipem divinam in quotidianis suscipiebat usibus, quia nec sibi nec alteri aliquid exercere [Col. 1199C] valebat operis. Cumque illo in loco in tanta miseria per multa annorum curricula demoratus fuisset, eique penitus de corporis salute esset desperatio facta, quadam die divina pietate occurrit animo, quod ad virum Dei se faceret quoquo modo portari, ubi tanta quotidie, operante Domino nostro Jesu Christo, merita ejus virtutum jam audierat monstrari frequentia. Hic vero fide commonitus, ac majori sui corporis necessitate compulsus, parentes suos absque dilatione propositum suum impleri lacrymosis rogavit gemitibus; quem cum audissent parentes atque vidissent jam per multum temporis nihil omnino posse proficere, deportantes posuerunt ante viri Dei habitaculum, ut saltem ab adventantibus pasceretur, labore ali proprio poterat [Col. 1199D] minime. Cumque palpando aliquantis diebus ad ostium famuli Dei aegrotus ille jaceret, ut locus obtulit, ante Dei hominem a portitoribus suis deductus est: obsederat enim omnia membra ejus scabies et putredo, et erat miserabilis facie et horribilis ad videndum, ut tanquam morti vicinus putaretur a populo. Intuitus autem vir Dei in eum, eis qui eumdem deportaverant dixit: »Quid quaeritis? quid vultis ut faciamus ei?« Nondum enim sciebat quid eum essent rogaturi: »Nos vero, inquiunt, domine, audivimus et credidimus quoniam hujusmodi calamitatibus, tuis potes subvenire orationibus: ecce hunc hominem quem prospicis, multum taedet miserae vitae suae. Non enim habet, nec valet operari, unde miseria sua possit recreari: [Col. 1200A] unde et adjuva eum, et misertus sis ei.« Quo audito, vir Dei eum in ecclesiam statim deportari eosque parumper qui aderant abscedere jussit: qui mox in loco digno ad auxilia consueta confugiens, se in oratione cum gravi gemitu dedit. Interea aegrotus ille, sicut erat contractis pedibus ac renibus, jactavit se pronus quasi truncus in pavimentum, et coepit cum lacrymis invocare nomen Domini, ut etsi in hac necessitate non succurreret, saltem eum a gehennae incendiis in posterum liberaret; cumque per horam in hunc modum suam prolongaret orationem, subito amota languoris sui amaritudine, intellexit optatam sanitatem se recepisse, qui statim erectis pedibus hominis Dei miraculum eis qui foris aderant, testabatur dicens: [Col. 1200B] »Ecce, ecce, ecce quid in hac die vir Dei operatus est, me teste probante.« Qui protinus accurrentes stupebant et mirabantur, dicentes: »Quomodo est, frater?« et interrogabant eum qualiter hoc factum fuisset. Ille autem dicebat: »Homo Dei ille me de praesenti tristitia liberavit.« Ille deinde reversus ad Dei famulum narravit omnia quae acta fuerant. Quo audito, clamor in coelum circumstantium attollitur magnificantium Deum. Quem mox vir Domini temporalem fugiens honorem molesta compescuit prohibitione, dicens: »Tace, tace; sed si quis te interrogaverit qualiter hoc factum sit, solummodo responde quia Dominus Jesus Christus, qui per amicos suos ubique operatur, ipse in te tale ac tantum per [Col. 1200C] beatum Maximum suum dilectum in loco isto operatus est miraculum. Unde nunc surge, et tuo vade recuperatori gratias referre cum luminari et devo a oblatione.« At ille nihil moratus, confortatione cibi et virtute corpusculi simul recepta, alios antecedere propriis coepit gressibus, qui jacens et languens ab aliis fuerat deportatus; sicque ex illa hora omnes in ejus corpore nervi ac membra solidata sunt, ut solutionis illius signa ulterius nulla remanerent. Vere hanc ego virtutem, juxta mei sensus intelligentiam, non inferiorem censeo, qua Petrus apostolus ad Speciosam portam templi claudum olim erexit Aeneam; sed super omnia collaudetur Deus noster, qui tantam virtutem suis praestat dilectis, ut per eos talia dignetur operari. [Col. 1200D] Amen.

53. Lingua sterilis deficit tantas tanti viri auditas cupiens enarrare virtutes. Cujusdam enim matronae filius contractus capite Brantomis graviter laborabat, qui tale videlicet taedium infirmitatis incurrerat, ut caput ejus a laeva scapula adhaereret, coelumque videre, nisi resupinus, nequaquam valeret. Qui dum nocte quadam ex hac eadem infirmitate jaceret fatigatus, visum est sibi quoniam si ad Dei famulum praesens fuisset, salutem continuo recepisset. Mane ergo facto, ut lux est reddita mundo, non perterritus timuit, et ex afflictione sumens audaciam exsultavit, suisque parentibus dixit: »Quaero etenim quid meae infirmitati possit palpando mederi, qui contractum illum orando sanavit.« [Col. 1201A] Intelligentes autem parentes ejus hoc Dei esse mysterium, ad viri Dei habitaculum eum quam citius deportaverunt; quem cum vir Domini sibi praesentari fecisset, interrogavit quid quaereret. Tunc ille flens et ululans voce qua potuit eum rogare coepit ut pro illo Dominum dignaretur orare, nec eum sineret redire infirmum, cujus devotus expetierat suffragium. Cui vir Domini, benignissimi ut erat vultus, voce lacrymabili dixit: »Fili et amice, hoc non est nostri quod quaeris a nobis.« Illi autem qui venerunt cum eo rogare coeperunt ut saltem ei imponeret manum. Aegrotus interea in magnis fletibus se affligens valde, gemitibus lamentorum continuis satisfaciebat dolori. Cumque hoc diu faceret, atque flere nullo modo cessaret, [Col. 1201B] vir Domini compunctus corde, illius dolori compassus est, et accedens per capillos eum tenuit, et invocans nomen Domini a scapula caput separavit. Qui statim se velle evomere dixit, et, amoto eo oculisque ad coelum elevatis ac manibus, erupit sanguinis ab ejus ore cum putredine rivus, et exspuens in terram coepit graviter gemere et excreare coleras nescio quas cum sanguine, ita ut putaretur quod ferramento aliquo guttur ejus incideretur, sed et tabes tanquam fila sanguinea ex ore illius dependebatur. Tunc disruptis linguae ac faucium ligaturis, sed elevans et erigens iterum oculos ac manus ad coelum, ore adhuc cruento in hac prima voce clara prorupit; nam antea cassum sermonem [Col. 1201C] et vix intelligibilem proferre solebat: »Gratias tibi magnas refero, domine Hugo, recuperator bone, qui mihi in tanta miseria succurrere voluisti.« Admirantibus autem omnibus qui aderant et stupescentibus de tali miraculo, interrogant utrum fabulari potuisset. Qui vero sanatus fuerat praesentibus dixit. Vir autem Domini hoc aequanimiter ferens, aegrotum cum lampadibus retinens secum, sanitati illum restitutum remisit necessariis refectum, pro virtute et reverentia vicini loci illius Deo gratias referre transmisit. Reversus ergo ad domum multis verbis inde acceptum beneficium publicavit assidue, quod videlicet factum ope Dei famuli tuto judicio reputabat, qui ex misericordia sua vicino populo multa commoda vivens extendebat.

[Col. 1201D] 34. Quantae autem virtutes per Dei famulum factae sint, quis unquam investigare potest et scire? Unum tamen memorabile miraculum quod a fidelibus comprobatur, non taceri putavimus: vicino namque in castro, cui nomen Segur prisca vetustas Securum indiderat, quidam juvenis guttur turgidum habens et faciem, diu noctuque incessabilibus urgebatur doloribus. Parentes quippe de dolore pignoris sui contristati vehementer et super modum afflicti, eum ut sanari potuisset, circumquaque ad loca vicina, sancta sanctorum per pueros suos multoties transmiserant oratum; sed illi amici Dei ad quos fuerat missus, infirmitatis remedium ei tribuere noluerunt, ut quanta esset in Dei famulo virtutis gratia vicinis populis praedicarent miracula. [Col. 1202A] Cui enim tam prope fuit mortis exitus, quod negato fere omni victualium usu, ita de illo ageretur, ut, amissa omni spe praesentis vitae, parentes ejus de solis sepulturae necessariis cogitarent. Illis autem per publicum plangentibus, occurrit quidam dicens: »Ex hoc quippe incommodo quod vester filius patitur, per regem Francorum, Deo volente, infirmis medicina praestatur. Unde et illuc dirigite illum, quod si crediderit, remedium poterit invenire.« Tunc inopinata gavisi exsultatione, parentes quantum citius potuerunt, ad Dei famulum pervenerunt, ut discerent qualiter auditum proficerent, atque ad regem accederent. Quod ut vir Domini audivit, aegrotum propius ad se accedere jussit, et manum extendens, guttur ejus orando palpavit, et [Col. 1202B] faciei ejus per modum salutiferae crucis imposuit signum. Interea aegrotus ore aperto labia parumper movens mugiendo auxilium tentabat implorare patroni; statimque in ejus gemitu, tribulatione ejus, laborante patrono, guttur et facies paulo minus inflata incoepit minui: denique reversus ad propria, infra parvum temporis quam optaverat integre sanitatem recepit. Parentes autem ejus cum vidissent quod factum erat, timuerunt et glorificaverunt Deum, qui dedit potestatem talem hominibus (Matth. IX). Amen.

35. Nec hoc silendum qualiter stramen ejus suppedaneum fistulae morbo salutem praestitit perituro. Cujusdam enim fabri filius in quadam vicina possessione [Col. 1202C] incommodo pervasus fistulae graviter jam diu laboraverat, de qua sane in discrimine sic ageretur, ut posse evadere a medicis disputaretur, nisi formidanda eorum manu quam citius secarctur. Ingravescente autem languore, a fistula mala sensum prae dolore omnem fere perdiderat, et ita redactus fuerat, ut nihil penitus aut intelligere posset aut agere. Quid mirum? quod stare non poterat, et nunquam in lecto suo surgere vel ad sedendum valebat nequaquam pedem suum trahere, nequaquam poterat in latus aliud se declinare. Parentes vero ejus nimis carnaliter atque remisse diligentes eum, ut mos rusticorum habetur, a sortilegiis quotidie et ariolis et ligamenta et potiones deferebant seducti. Sed, cum nihil valeret, penitusque [Col. 1202D] nesciretur quid hoc esset, nec emendaretur aliquid, sed deterius quotidie ageretur, visum est eidem noctis in visu ut, si de suppedaneo hominis Dei stramine haberet et ligaret desuper, sanitatem ad praesens necessariam recuperaret. Cumque die dato in hac fide evigilaret a somno, dempto omni pavore, saepedicti viri auxilium cogente promptus dolore requisivit, suumque matri suae visum denuntiavit; adjiciens etiam et asserens se infirmum ulterius minime esse, si quod petebat pignus, videlicet stramen viri Dei, afferretur. Cum ergo eum mater audisset, surgens continuo ad viri Dei pervenit habitaculum, illicque, quantum potuit, pro suo nato auxilium petiit ingenti fletu et gemitu, et sincero corde et magno erga filium amore; deinde [Col. 1203A] abscidens quod volebat de stramine furatum decenter, ad filium ingressa delatum imposuit super eum, vehementer stupenda, mox, ut genu tetigit aegroti, vulnus vim perdidit omnis doloris, amotoque omni languore, humore siccato qui fluebat ex corpore, cute tamen nova superveniente, totaliter redditus pristinae sanitati, ut eadem hora de lectulo surgeret ac si nullam corporis laesionem usquam pertulisset. Parentes autem ejus obstupefacti admirabantur in illo divinae tam velocem pietatis acquisisse medicinam, et interrogabant quid hoc esset? Qui ait: »Intelligo me valde sanum, et quaecunque praeceperitis adimplebo.« Et tunc incipiens impendit eis ita servitium, ut erat solitus ante taedium. Tunc una pariter exsultantes et prae [Col. 1203B] gaudio flentes, referebant tam pro se quam pro illo Omnipotenti gratias, quod, Dei famulo subveniente, incolumem illum corpore, eos vero reddiderat laetos de pignore: qui vero multos vivens in posterum annos assidue gratias praedicabat Deo, quod per famulum suum sic eum restaurasset incolumem. Ecce, ecce quid degens in carne Dei famulus praestabat fidelibus: qui ejus praesidia expetebant per cum proprie salvabantur; qui pignora votive deferebant, subsequente ejus auxilio liberabantur. Promptior ergo ad fidem exstitit qui de stramine suppedaneo sanari credidit hominis Dei, quam sanguinis fluxum patiens mulier, quae ut sanaretur fimbriam tetigit Salvatoris (Matth. IX). Sed haec omnia fides strenua operatur, dicente Domino: [Col. 1203C] Fides tua te salvum fecit (Marc. X). Amen.

36. Quantis aerumnis et angustiis secum habitantes eripuit, in quantis sua benignitate necessitatibus astitit illis, vel quantas sua virtute molestias in illis compescuit, non ad scribendum, sed etiam ad referendum aequum est; sed, quia se apta occasio praebet, hoc taceri nequaquam de hominis debet virtutibus, quod ad praesens animo praesentatur. Domnus quoque Bernardus Dei gratia pastor venerabilis, quantae homo Dei esset virtutis, cum in disciplina adhuc positus esset, in necessitate sua sine dubio expertus est. Hic igitur per aliquot dies, quo nescio casu vel incuria, ab unius graviter pedis dolore consumebatur, die noctuque requiem non habens: hoc tamen unum praecipue inter ipsas [Col. 1203D] torturae suae querimonias conquerens, quod vicem suam in officio ecclesiae non valebat implere. Quadam vero die eum cum Dei famulus assiduis videret urgeri doloribus, dixit ei: »An nescitis cur sic vobiscum agitur?« Qui ait: »Ignoro prorsus, domine mi, unde hoc evenerit.« Statimque quae patiebatur denudavit. Tunc vir Domini hilari ridens vultu accessit ad eum, et consueta deferens arma crucis, beatum super locum doloris ei palpando imposuit signum. Moxque ei dixit: »Divina namque legitur in pagina quemdam vitae venerabilis virum venerabiliorisque meriti exstitisse, nullamque a planta pedis usque ad verticem partem corporis sanam paruisse; huic quippe humor ferens cum sanie [Col. 1204A] de corpore profluebat assidue. Infirmi autem qui sanari appetebant aspersi exinde bene habebant, ita ut eum tum evadere non dubium esset, qui tangi aut aspergi exinde devote meruisset: qui etiam hac in re ab omnipotenti Deo multoties remedium quaesivit, nec tamen meruit exaudiri. Ex qua re colligitur quia Deus custodire sic vult virtutes in illo, et male habentibus in signo quanti esset meriti declarare aperto.« Quibus expletis verbis, prorsus fugato omni dolore, restituit eum in valetudine: sanitati sic redditus praedicti servi Dei virtute, coepit ei ex illa hora familiarissimus esse, et in testimonium beati viri gloriae sanus habetur usque hodie. Amen.

37. Quid enim de caducis dicemus, quibus tam [Col. 1204B] cito inveniebatur remedium quam fideliter ab eis erat inquisitum. Sed, quia quantae virtutes ab eo super illis factae sunt longum esset enarrare, ex pluribus quoque unum quod memoriae dignum erit proferamus miraculum. Duo etenim viri, quorum unus ad Bre, alter ad Rancum balista commorabatur, hoc videlicet quod de praedicto Dei famulo apud multorum notitiam percrebuerat, in semetipsis experti sunt. Nam eos ab illo stimulo didicimus per multos annos laborasse, ut, cum ab eodem flagellarentur, vix a pluribus tenerentur; quin etiam ex ea vexatione simul et confortatione ciborum etiam virtutem perdiderant, corporum exomendo superflua. Fide autem commonente animo utriusque insedit ut locum visitare deberent venerabilis viri: [Col. 1204C] unde tanto affecti sunt desiderio, ut nec illos oporteret vivere, si ad eum iter tardi direxissent. Nec mora: adhuc convalescentes parumper suum coeperunt arripere iter, lento quidem adhuc conamine ad Dei famuli vestigia pervenientes, et quod de eo audierant probare studentes, cum magno petierunt fletu, ut suam eis gratiam largiretur. Quos cum Dei famulus requisisset quid vellent ab eo, illi responderunt: »Illo enim incommodo nequaquam diutius in vita hac manere possumus.« Quibus ille dixit: »Quid est quod loquimini, fratres? Deus autem solus hoc vobis facere potest.« Illi vero magis ac magis suam plangentes infelicitatem, locuti sunt dicentes ei: »Adjuramus te per omnipotentem Deum et judicii diem reis omnibus metuendum, ut ad ea [Col. 1204D] quae rogamus consentias, quatenus crucis signum salutiferae, priusquam recedamus, orando nobis imponas.« Qui nimietatis eorum taedio affectus, facta oratione, signum crucis lacrymando quod petebant imposuit, et a se recedere jussit. Reversi inde ad propria, a die illa et in reliqua vita sua ab illa passione securi et alieni exstiterunt, ac si nunquam eam pertulissent in suo corpore; qui multum felicem in posterum ducentes vitam inter vicinos gratias referebant Domino, quod per meritum famuli sui dignatus sit de tam periculosa eos iniquitate liberare, non minus quidem miraculi quam beneficii in populo testimonium perhibentes. Mira sunt haec et nostris valde stupenda diebus, sed vita praedicti [Col. 1205A] viri perhibetur talis, ut qui conversationem ejus agnoverunt, ejusdem quoque virtutem non debeant admirari. Hoc quidem unum miraculum de duobus insimul ordiri studuimus, quoniam ipsum eumdem finem eumdemque modum habuisse cognovimus. Amen.

38. Valde igitur haec sunt admiranda, quae de Dei famulo nos nunc usque invenimus latuisse; vera namque ejus vitae aestimatio non solum in signorum ostensione, sed in operum existebat virtute. Consuetudinem itaque fecerant vicini cellarium atque familiares, quos suo vir Domini transitu illustrabat, ut cum forte adesse eum cognoscerent, pro diversis illuc causis convenirent. Quadam vero die dum in illa cellula, quae vulgo Chatenet nominatur, cum caeteris fratribus vir Domini se ex more [Col. 1205B] recrearet, unus quidem fide plenus de loco vicino, scilicet de Solemniaco, eo advenit, capitis vehementer vexatus dolore, die noctuque requiem non inveniens; eadem quidem hora casu contigerat ut isdem Dei famulus in porticu, ut solebat, sederet, exteriorique populo satisfaciens verbo aedificationis deserviret. Cumque is qui venerat prae multitudine circumstantium et confusione, non inveniret quomodo et qua parte accederet ad eum suam omnibus nolens usquequaque manifestare molestiam, valde anxius tota die sustinuit; recursa vero circa vesperam multitudine, Dei famulus cum eo solus remansit in porticu: cum autem qui venerat eum quidam ex suis amicis tota die huc et illuc vidisset [Col. 1205C] anxiari, ad famulum Dei eidem venire monstravit. Audierat enim eum multo tempore capitis dolore mulctatum fuisse. Quo audito, flens statim largiter seque in terram coram eo cum lacrymis dedit: cumque timens ac gemens fleret vehementer, et in terram diutius tunderet caput, se miserum gementem ostendens, quid quaereret repente intulit, dicens: »Domine mi, tantam capitis inquietationem patior, quod vix quid dicam vel quid faciam nescio; ideoque ad te descendi, ut super hoc quid mihi, ut melius tamen, praestares consilii. Novi enim te multo meliora fecisse ac potuisse: unde sicut potes misertus sis mei, Domine!« Quem dum fratres qui circumstabant audirent, ejus commoti fletibus coeperunt flere, famulumque Dei instanter pro eo rogare. [Col. 1205D] Cui vir Domini respondit, dicens: »Ego quoque caput meum doleo.« Qui mox ad caput suum dexteram suam levavit, eoque tractato super caput dolentis eamdem cum signo crucis deduxit. Cumque diutius caput palparet illius, miro coepit modo ad semetipsam vexatio illa deficere, ac si sui defectione impetus innueret locum in eo habere se ulterius minime posse. Quo facto, ille ab eodem Dei famulo remeare ad propria est demissus, sub omni celeritate ex illa hora saluti pristinae restitutus; huic namque miraculo fratres qui tunc praesentes fuerunt, et adhuc, ut credimus, supersunt, fidem gratis astruunt. De quo etiam viro quale quantumque miraculum in eadem cellula orando valuit obtinere, subjungemus ad praesens. Amen.

[Col. 1206A] 39. Alio igitur tempore, virum in praedicta cellula alterum de nominato loco multorum relatione ad Dei famulum didicimus properasse, quem sic quotidie acris tortura cum pulis pessimis, quae scilicet ira dolens rustice nominatur, variis corripiebat tormentis, ut animam ejus de corpore expugnaret, nisi per horam divina retraheretur miseratione. Hic namque cum ad Dei pervenit virum, totum ei per ordinem infirmitatis suae exposuit modum, humiliter ejus orationibus se commendans. Recepta autem remeandi licentia, ameliorari coepit in via ipsa, quoniam is qui ad virum Dei saeviente incommodo vix per diversas stationes pervenerat, consolatus ab eo, absque recreatione aliqua, reversus est laetus ad propria, et ex illa hora sic diu [Col. 1206B] optatae restitutus est sanitati, ut mitior existeret quam ante illam molestiam fuisset. Amen.

40. Quidam ergo paterfamilias illo in vico qui Tiverius nomine dicitur, qui etiam cellulae Planiae vicinus est, unius privatus oculi officio, diu graviter laborabat, in quo etiam cuncta pene medicorum adjutoria jam defecerant: idem ipse cum super hoc invenire nusquam remedium posset, fide tamen commonente, ad viri Dei habitaculum sub celeritate pervenit, cumque jam praesens ante Dei astaret famulum, ecce ex male videntis dolore oculi anxiari vehementer coepit, magnis non jam vocibus sed stridoribus clamare dicens: »Eh! eh! eh! mi domine, modo moriturus ego sum, nisi et mihi [Col. 1206C] jam perituro, consulendo orandoque subvenias.« Quem blando sermone vir Dei alloquens, ejus periclitantis prius studuit clamores comprimere; ac postea intulit dicens: »Deus autem omnipotens, qui omnes omnium sanat infirmitates pietate sua, si placet, tuam sanare utique potest.« Quo dicto, vir Domini mox ad eum accessit, ejusque dolentis oculo extensa manu crucis signaculum devotus edidit, eumque ad propria sic ire dimisit. Qui antequam illius clausuram loci esset egressus, optatum valde ex integro lumen sic recipere meruit, ut oculo quo diu jam laboraverat, cum quo etiam solo ducente advenerat ante, viam suam latiorem nihil dicens ipse eligeret, caeterisque de omnibus certissimus esset.

[Col. 1206D] 41. Sed et alius in praefato vico similem quo nescio infortunio incurrens molestiam, unius damnum oculi longo tempore, omni sanitatis spe deposita, nimis graviter senserat. Hic denique cum audiret quod paterfamilias ille lumen recepisset, concitus ad eum venit, eumque qualiter videret interrogavit. Statim, ut actum fuerat, ei seriatim exposuit. Cui aegrotus ille: »Utinam tali virtute se manifestare dignaretur homo Dei ille, ut sic de oculo meo effugaret incommodum, sicut longas a tuo molestias tenebrarum! unde et te, amice, necesse est descendere mecum.« Tunc ille, qui sanus factus fuerat, ad viri Dei habitaculum venit, secumque aegrotum illum deduxit, et ut eidem subveniret misero ipsum Dei famulum devote rogavit. Ad [Col. 1207A] quem mox vir Domini dixit: »Quid nos ad hoc facere possumus, frater?« Cui aegrotus: »Ah, ah, ah, domine! quo patior oculum tantum aspice; et hoc solummodo posse mihi sufficere credo.---Nequaquam, inquit, propter hoc remanebit quin Deus omnipotens benefaciat tibi.« Moxque Dei famulus porticum suam egressus, aere desuper nudo, dolentis oculum diligenter inspexit, eidemque signo crucis impresso, luce protinus reddita, nox caecitatis abscessit ab eo. Qui statim ad propria revertentes, coeperunt Deum laudare et benedicere, qui salvos facit sperantes in se. Amen.

42. Nec hoc silendum est, quod cuidam contigerit caecae, cum praedicti viri Dei praesidium quaeritaret. Mendicans quaedam de loco satis propinquo femina [Col. 1207B] oculorum luce privata, nesciens visu tenere viam, nisi alio ducente, devota valde et fide plena ad eleemosynam cum caeteris egenis ad ejus quotidie habitaculum venire solebat, cui aeternae mercedis aliquid alimoniae contulisset, respectu illius quam aliis erogabat pauperibus, et stipem ab aliis multoties postulatam caeteris indigentibus exinde porrigebat. Erat enim non solum caeca, sed etiam in quadam parte corporis virtute propria destituta. Haec diebus singulis ad aedem memorati viri mendicando cursitabat, cum quadam die in via sua posita, cogitatum suum ductori suo revelaret, dixit: »Si unquam mereor sola fabulari cum illo beato, salutem meam continuo credo. Confido etenim [Col. 1207C] quod oculis meis lumen possit reddere, qui aegrotorum illorum oculis potuit ducatum praebere.« Dehinc aliquo tempore stetit sola ante eum, rogans ac petens ut super faciem ejus suam tantum extenderet manum. Vir autem Domini, tunc clausis ejus oculis, crucis signum imposuit, dicens: »Jesus Christus Dominus ac magister noster, qui lutum oculis imposuit caeci nati, et lumen ei restituit, ipse Deus, ipse omnipotens suae claritate potentiae te potest illuminare.« Necdum enim verba compleverat, sed sermo adhuc ab ore pendebat: ipsa quidem orante, subito aperti sunt oculi, ita ut cuncta clare prospiceret; illicque statim flens atque gemens in terram corruit, laudans Deum et benedicens. Interrogata autem ab eo quid sibi esset, respondit: [Col. 1207D] »Deo gratias, adest mihi remedium secundum verbum tuum.« Vir quoque Domini hoc probare desiderans, dixit ei: »Quem nunc ergo me prospicis indica mihi.---Vultus enim, inquit, vester gravis et honestus, barba nivea et prolixa.---Ab alio, ait, didicisti quod mihi nunc fabularis.« Et tenens scirpum in manu, quid esset eam interrogavit: »Juncus est,« inquit illa. Ipse vero deinde ad aurem manum levavit, ipsa quoque quid faceret incunctanter respondit. Vir autem Domini hoc intelligens divinum esse mysterium, eam quam citius referre gratias beato Maximo transmittere curavit, sicut et alios. Tunc terribiliter praecepit ei dicens: »Tu ergo tace amodo, sed modicum hic me sustineto.« Quem scilicet introgressum nequaquam [Col. 1208A] illa sustinuit, sed quam citius potuit laetabunde foras exivit, et advocans puerum suum, exsultans et lacrymans prae gaudio, viae suae ducem ulterius non requirens, et ita sanata est, ut quae caeca venerat alio perducente, dux caecis futura regressa sit: quae vixit multos in posterum annos, privatim gratias et publice omnipotenti Deo gerebat assidue, quod per famulum suum sic eam restaurasset incolumem. Istud autem miraculum publicavit fidelis reclusa, publicaverunt et populi admirantes fidem mulieris, magnificantes gloriam boni patris familiarum.

43. Quam tristis, quam terribilis divina super quemdam judicem ultio processerit, dum in porticu perjuravit, ad pervulgandam beati viri gloriam [Col. 1208B] silere debemus nequaquam. Cujusdam etenim vicinae possessionis Syncelly nomen est, quo quidam famuli Dei commorari solebat familiaris. Hunc siquidem suus judex iniquitatis causis injustis atque occasionibus supra censum annuum ad res proprias rapiendas judicio circumveniebat, ipsumque sine aequitatis ordine nimis exacerbabat; qui die quadam multo repletus furore, inter caetera sic fertur dixisse ad eum: »Sive juste sive injuste, me villicante, non permanebis in pace.« Cumque possessor ille nullo modo posset evadere manus illius, inito consilio, eum furentem muneribus compescuit, eumque pacem secum firmare coegit. coeit. Judex tandem, accepto devinctus obsequio, ne timidus ille ab eo [Col. 1208C] diffideret, pacem quaesitam in manu hominis Dei se propria manu ferire promisit. Illis deinde coram eo astantibus, judex manum suam in illa sancta manu, sicut praedixerat, posuit, dicens: »In hoc loco sancto, in Domini mei praesentia, plena fide tibi promitto, amice, quoniam et deinceps a te non exigam amplius quam debeam.« Post non multos vero dies, judex ille, velut sponsionis suae immemor, quem ab omni absolverat injustitia, de haereditate propria ecce contra justitiam pulsat. Hic demum commotus ab illo, pro pace habenda de rebus aliquid propriis invitus tradidit illi, cum suae perjurationis tam praesens fuit judicium, quasi velociter de rebus illis non debitis effectus est dominus: nam et manus ejus extemplo debilis et infirma facta [Col. 1208D] est. Qui in exemplum Giezi (IV Reg. V), violentam possedit pecuniam, non solum acquirens animae lepram, sed manum propriam nunquam deinceps habuit sanam. Audite haec omnes potestatem habentes, sic vestimini ut alios non spolietis; hoc congregate vestris thesauris, unde pauperiem non ingeratis proximis. Amen.

44. Dignum quidem existimamus ponere in relatu quod velociter et super divinum altum adfuit judicium ei qui ejusdem famulis superbus non timuit injuriari. De beneficiis autem et eleemosynis quas vir Domini suscipiebat a populo, charitatis gratia repletus, nostrae congregationis inopiam ipse frater, velut pater, ex quo potuit relevare curavit. Verum praecipue super matrem suam sicut ablactatus [Col. 1209A] ab ea diligentiori cura ac providentiori quam super filias evigilabat. Sciebat enim ibi magnam impensam, laborem quoque unde sustentaretur nimium esse. Factum in una dierum, ut vir Domini solita pietate de devotorum beneficiis, ad pastorem in Grandimonte et ad fratres multa per nuntios suos hujus miserae transmisisse subsidia vitae. Altera autem die ad viri Dei habitaculum qui missi fuerant remeare coeperunt cumque et viam longam satis peragerent, eosque remotior mansio fatigaret, equitantes reperierunt in itinere pratum et rivum. Tunc quidam eorum ait: »Amoenus locus! ecce aqua et pratum, ecce in quo possumus recreari et requiescere parumper, ut valeamus incolumes nostrum explere postmodum iter.« Cum igitur omnes una eo [Col. 1209B] divertissent, oculisque eorum locus ipse blandiretur, de jumentis illico descenderunt, ora tamen eorum ad turbam frenis sublatis relaxantes: ibique eis demorantibus; loci illius enim supervenit dominus subito, collo palum ferens acutum. Cumque furibundus pratum introisset, hinc atque illinc discurrere coepit, graviter homines feriens, jumentaque furibundus perquirens. Exterritisque pueris et in fuga versis, jumenta eorum disruptis camis per plana prosiliunt et in fugam vertuntur: qui contristati valde, extra terminum loci quem assequi potuerunt, mitigantes acceperunt, nuntiantes beato viro contumeliam illam injustissime fuisse perpessos. Cum iram suam ille explesset injuste, subito corripitur a rabie, ita ut a pluribus vix posset teneri. [Col. 1209C] Erat enim ei tremor, et interea prorsus videbatur exsensus, immutatam faciem et decoloratos oculos habens: concurrentes autem vicini undique atque parentes (audierant enim non parvulum fuisse tumultum), quos sanos invenientes, ut contigit, interrogaverunt. »Beati viri, inquiunt, pueros ille et manu et lingua scandalizavit, ideoque illum praesens vindicta flagellat.« Tunc parentes ejus, accepto consilio, ejusdem culpam superbiae penitus profitentes, ad obtinendum salutis remedium, ad Dei famulum hunc duxerunt ligatum, ipsum tamen devote super eo deprecantes: qui ubi vocem eorum audivit, et quid miser ille fecerit intelligens, hunc statim solvi fecit a vinculis. Ecce [Col. 1209D] novum miraculum et nostris temporibus inauditum in ipsa nempe hora ita sanus et incolumis apparuit, ac si in eum humanae potestatem salutis hostis nunquam habuisset. Tunc ille suum reatum agnoscens, ejus pervolutus pedibus, coepit magis ac magis culpam deflere et erubescere. Quem vir Domini mox de terra levavit, et de actibus suis in hunc modum increpavit, dicens: »Vade sollicitus, et tale quid amplius nunquam facere praesumas; vindex est enim Deus velociter servorum suorum. Noli facere pretiosiorem terram quam coelum: ibi vivendum, hic quoque finiendum.« Discessit igitur sanus laudans Deum et benedicens. Quod stupendum miraculum audientes innumeri populi, ingentes [Col. 1210A] clamores dederunt in coelum, dicentes: »Gloria tibi, Domine.« Amen.

45. Non longe ergo a viri Dei habitaculo, vicus erat nomine . . . . . . . . , in quo cujusdam militis graviter aegrotabat filius, qui taliter taedium perferebat, ut solo spiritu palpitaret, laxata pelle pene ossa videbantur. Miles itaque pater ejus, eum videret eum in extremis urgeri, ait servis suis: »Homo Dei ille quem quasi ad aurem positum multis credimus fulgere virtutibus, cujus apud Deum nunc usque meriti erga alios exstitit fides, erga infantulum meum modo ego debeo probare fidelem. Proinde omnes ad ejus habitaculum cum puero veniamus, fidem certam in cordibus nostris deportantes. Si enim assequi nequit ibi medicinam, [Col. 1210B] nusquam filium meum sanari deinceps credam.« Quem mox fideles famuli de domo infantulum ad praedictum Dei famulum manibus propriis deportaverunt, ibique multum profusis lacrymis se nimis affligentes, pro puero beati viri auxilium exorant aegroto. Cumque eum eidem obtulissent ex consuetudine, mox quibus obvolvebatur pannos amoveri praecepit, crucisque signaculum ad nudam carnem postmodum fecit; qui reversus ad propria ex infirmitate illa convaluit, et ad sancti hujus testimonium miraculi usque hodie in hac vita manet incolumis. Amen.

46. De vicino namque beati Aredii loco, ecce ex simili alius subsequitur sermo cujusdam. Etenim satis potentis parvulus filius, qui aetatis suae quintum [Col. 1210C] necdum attigerat annum, ibidem diu languerat, omni prorsus membrorum virtute debilis et destitutus; pater vero ejus super eo quid faceret penitus ignorabat, quia de ejus salute spem omnem jam deposuerat. Quid mirum? quia quomodo aut incunabulo aut loco alio ponebatur eo immobilis a suis inveniebatur. Si autem ei forte vel curvares pedem, vel manum extenderes, sic manentes procul dubio reperires, ita ut putares ossa ejus omnia minutatim confracta sub pelle latere. Promulgatis vero signis hominis Dei, et virtutibus collectis, a parentibus suis ad virum Dei delatus est, eidemque ex more oblatus, ipsum pro pignore suo multum humiliter deprecantes, et etiam asserentes nullum [Col. 1210D] pro eo remedium superesse. Quibus vir Domini, ait: »Quid gementes ploratis?« Mox rejectis pannulis, quantopere languerat ille narraverunt, rogantes ut per nudam carnem ejus amore Dei suam duntaxat mitteret manum. Quo audito, vir Domini quaesitam protulit dexteram manum, a vertice palpando per singula membra perduxit ad pedes, et accipiens scirpum, quasi ludendo, super ventrem pueri huc atque illuc ducere coepit, quem mox extendens: »Tene, tene, languido ait: Eh! eh!« Et qui pene jam mortuus fuerat, tanquam a somno excitatus fuisset, ad viri Dei vocem, quamvis modicam, statim manum levavit, et scirpum sibi extensum accepit et tenuit. Illi vero qui convenerant, [Col. 1211A] viso miraculo, prae gaudio flere coeperunt. Quo facto, vir Domini colligi puerum fecit, omnesque pariter remeare cum illo ad propria jussit. Et confestim surgentes parentes ejus tulerunt de quo jacebat loco puerum, et abierunt in domum suam, magnificantes et laudantes Deum, et dicebant: »Quia vere vidimus mirabilia hodie.« Puer vero a languore suo convalescens crevit et profecit, et sanus laetusque in posterum diutius vixit. Perpendendum quod, propter magnam patrum fidem, plenam filii percipere meruerunt sospitatem. Unde datur nobis intelligi quia perfecta fides omnia quae perfecte desiderat adipisci potest, juxta quod Dominus ait: Omnia possibilia sunt credenti (Marc. IX). Amen.

[Col. 1211B] 47. Ergo quibusdam exactis quae per beatum virum circa alios gesta sunt, aggrediamur unum memorabile de pluribus et pretiosum miraculis, quod ad ejus vocem gratia circa ipsum et quemdam alium est operata divina. Contigit autem ut eodem tempore isdem Dei famulus ejusque janitor, unusquisque ad dictam suam cellulam, gravibus graviter laborabat febribus. Una quidem dierum cum vir Domini febrire inciperet, et vehementer anxiari, stratum proprium ut leviter sufferre posset dolorem introivit, hujusmodi satis amicum languori: obsederat eum dolor assiduus cum ardore, sitisque intolerabilis cum capitis anxietate nimia. Aegrotante autem eo ac febricitante loco in illo, ad portam ecce factus est sonitus. Quo comperto, janitor, ut [Col. 1211C] potuit, ad eum venit dicens: »Su, su, surgite cito, ci, ci, cito surgite, dominus adest Gofridus Burdegalensis archiepiscopus [(57) 1Kb] , vestram quidem faciem videre cupiens, et vobiscum conferre sermonem.« Lento enim illuc janitor pervenit gressu, quoniam eodem incommodo depasta ejus jam pene fuerant membra. Quo audito, vir sanctus, dedignando subrisit, et ait: »Miser est sane et valde debilis, qui ab inquietationibus tam vanis et frivolis se fatigari permittit: laudo, inquit, frater, et volo ne amplius amodo aggravemur ab eis.« O admiranda res et veneranda! porro ejus dictum statim subsequitur factum; nam in eadem hora vir Domini foras egreditur sanus. Alter vero qui erat magnis febribus in [Col. 1211D] proximo laboraturus, ab eis similiter incolumis deinceps mansit atque securus. Qua de re, charissimi, datur nobis intelligi quia charitas nihil possidere cum angustia novit. Sibi quippe et proximo propter Deum proficere voluit, quoniam et aliter plenitudo non esset legalis; qui enim proximum diligit, legem implevit. Amen.

48. Sed quid super frigoreticis aliis et infirmis referamus, quibus tam velociter invenitur medela quam fideliter fuerit inquisita? De quibus sigillatim multum quod loqueremur erat; sed, quia ad alia festinamus, exinde conticere melius putavimus. [Col. 1212A] Nam, si totum proderetur in publico quod singuli quique, dum fideliter poscunt, latenter accipiunt, et occultum retinet conscientia multorum, ad hoc pene scribendum dies omnes vitae nostrae arbitramur minime sufficere posse. Inter caetera vero signa ac beneficia quae suae vir Domini conferebat propinquitati, pro summo tamen unum illius incolae terrae atque affines replicare solebant. Agros omnes affinitatis suae, ut a senioribus nostris audivimus, grando regionem istam in annis praeteritis vastare consueverat, quae tam graviter cadebat, ut nihil ibidem, cum venisset, relinqueret. Post illam autem diem, cum homo Dei primum pedem in loco posuit illo, nunquam ibidem tempestas, ipso in carne degente, cecidit. Sed adveniens, ut ante consueverat, [Col. 1212B] et quasi timens praeteriit et verecunda. Amen.

49. Caeterum quid nos in laude ejus et gloria conamur, quod perficere nescimus? Ipse enim est laus et gloria ejus, cujus laus ab ore ejus nusquam recessit. Competens profecto erat divinae dignationi, cujus mirificabatur spiritus in coelis, talibus taliter signis in corpore mirificari in terris. Itaque meritorum tanta creduntur insignia, quod non solum non praevalent explicari sermone, verum nec ipsa queunt humana comprehendi subtilitate. Verum, quoniam sermo juxta quod de vita ejus proposuimus exsequi clausulam petit specialem, tamen unam atque praeclaram vobis adhuc visionem quam in exstasi positus, sed apertis oculis utrisque hominis, [Col. 1212C] diligenter ipse aspexit, priusquam schedulae nostrae finem suscipiant ad enarrandam ecce aggredimur viam. Hujus igitur praedicti famuli Dei familiarissimus fuit Guido de Miliaco frater venerabilis, qui ejusdem sanctae habitum religionis admonitione suscepit, in quo etiam ab eodem apprime eruditus atque enutritus est; qui nimirum postea, vitae suae merito morumque magnitudine, familiaritatis, ut dicitur, apud eum praerogativam inter alios et ante obtinuit, cujus nos quoque didicimus narratione, quod narramus, quasi vir Domini saepe cordis secreto et oris eum usu familiaritatis laetificare solebat. Factum est quodam tempore, ut visitationis studio ad pastorem nostrum in Grandimonte ambo insimul convenirent. In crastinum autem, [Col. 1212D] benedictione recepta, in primo diluculo cum remeare coepissent, missarum solemnia audiendi gratia fratresque videndi, properantes diverterunt Muretum. Erat enim dies festus Muretensis ecclesiae dedicationis, quos videlicet advenientes bono et hilari vultu, ut decebat, fratres susceperunt, multum gaudentes: et prima completa, devote et solemniter missarum introitum incoepit primus sacerdos, ut tanti mysterii reverentia exposcebat, et ordo. Hujusmodi vero semper memorati viri erat consuetudo, ut oculos suos ad altare in tali dirigeret hora intentius ac sollicitius quam in alia. [Col. 1213A] Scriptum quippe audierat: Ubi thesaurus tuus, ibi et cor tuum (Matth. VI); et: »Ubi dirigitur oculus, ibi figitur animus.« Cumque vir Domini in hoc diligenter intenderet, unum subito in veste levitica stolaque candida inter alios vidit, circa frequens ministerium satagentem; cui praeterea rasa erat corona et tempora, ipsaque barba. A quo etiam quisnam esset coepit admirari valde et incertus esse: sciebat enim duos clericos ibi solummodo fore. Tunc vir Domini non longas diu sustinuit moras, sed statim fratrem Guidonem per quem videlicet super illa dubietate certus voluit esse, de loco suo semel bis terque diversis adiit momentis, et quot ibi adessent clerici sollicitus requisivit; cui ille totidem hujusmodi sermonem respondit, [Col. 1213B] dicens: »Domine, ut video, duo adsunt tantummodo. Sed credimus eum non fuisse aequalis meriti, qui toties interrogatus hoc videre non meruit.« Qua de re certus, lectione libri Apocalypsis jam lecta, ad chorum clericorum accessit illico laetus, ubi supra pedes tandiu mansit erectus, donec divinum mysterium spatiose celebraretur. Factum est autem cum hora esset jam parata legendi Evangelium, ecce diaconus ille ad pronuntiandum eum una cum sacerdote venit ad lectricem, quod videlicet ipse secundum Lucam distincte incoepit, etiam pronuntiando aperte usque ad finem complevit. De cujus voce et habitu argumentum vir Dei sumpsit invincibile, quoniam de quo diutissime dubius fuerat, [Col. 1213C] hunc veris intersignis indubitanter dominum Stephanum Muretensem credidit esse; talem enim eum in vita videre solitus fuerat. Peractoque ex more servitio, Pater venerabilis ab oculis discipuli aspicientis evanuit. Qui deinde egressus ab ecclesia, fratres illico vocavit, jumenta quibus vehebantur adduci praecepit, atque socium suum coepit vehementissime festinare ut possent exire. Cui fratres loci dixerunt: »Pater et frater, etiam domine, hoc fieri non potest, quia hodie ad nos introistis et hodie exire vultis.« Quibus ille ait: »Fratres et domini, sic oportet fieri.« Paratis autem jumentis, Guidonem ejusdem loci fratres duxerunt seorsum, dicentes: »Scimus certissime quod secretum aliquod ei Dominus hodie dignatus est in [Col. 1213D] domo nostra revelare et quoniam modo non est locus prolixioris confabulationis, age frater, perge sollicitus valde.« Quibus ille dixit: »Ea vero quae loquimini nunc quoque mecum ipse pertracto.« Qui statim salutatis fratribus recesserunt, iter quod desiderabant aggredientes et simul properantes, sese satiare per viam de Deo vicaria coeperunt relatione. Denique, sicut inter cunctorum animos amicorum immensam charitatis familiaritas fiduciam praebet, Guido frater non obliviosus factus, ipsum Dei famulum super eo quod in ecclesia viderat in hunc modum coepit interrogare, dicens: »Deo autem gratias et vestrae, Pater et domine, sanctae benignitati, quoniam me tam indignum, tam indoctum vestris tantis negotiis, tam privatis [Col. 1214A] quam publicis, semper interesse voluistis. Verumtamen, domine, unum dubius valde ego mecum revolvo, quod a vobis, charissime, si decet, discere rogo. Teneo namque ac firmiter credo, vos aliquod hodie vidisse signum, quod tamen videre, nostris impedientibus culpis, non est desuper datum. Exinde hoc ergo argumentor, quoniam in ecclesia vos insolito more fratres stupefacti valde viderunt perseverare.« Tunc ille, ut erat vir eloquentissimus, nolensque in publico prodere quod tenebat interius, inquirenti socio citius persuasit ut quaesitum taceret, dicens: »Porro mihi illud dicere non expedit, nec tibi quoque multum proficit illud audire.---Nunquid et, domine, inquit, mihi celare potestis quod quaerens cupio scire a vobis?« Cumque [Col. 1214B] hoc ille tam instanter ab eo precum multitudine ac frequentissima inquisitione exigeret, seque nullatenus astipularetur cessaturum, amicabilibus tandem ejus vir Domini constrictus conjurationibus, jam non celaturum se respondit, ei dicens: »Tali siquidem ego tibi quod quaeris conditione dicam, quod nusquam te amplius super hoc audiam confabulari dum vivo.« Pertimescebat videlicet ne inani gloria super se raperetur, et inde intus fieret culpabilis unde fore hominibus appareret mirabilis exemplum etiam Domini sequens, qui de semetipso suis discipulis praecepit, dicens ut ea quae vidissent nemini dicerent, quousque Filius hominis resurrexisset a mortuis (Matth. XVII). Cui postmodum [Col. 1214C] spondenti atque firmanti totum per ordinem vir Domini, ut evenerat gestum narravit. Sunt quidem praeterea et alia multa commemoratione digna, quae per eum Christi gratia cognoscuntur operata, quae videlicet, si scripto commendarentur, a non credentibus apocrypha judicarentur; sed de vita hactenus, ac moribus conversationeque loquentes, illius nunc qualiter ad coelestis de hoc saeculo regni pervenit bravium, calamum pariter reducamus et manum. Amen.

50. Anno igitur a passione Domini millesimo centesimo quinquagesimo septimo frater beatae memoriae Hugo, bonus verusque eremita, plenus virtutibus et sanctitate, praebens multa, ut dictum est, infirmis atque egenis beneficia, apud Planiae [Col. 1214D] locum conversationis ipsius valde praecipuum, de nequam saeculo, Deo vocante, migravit in pace. Illi sane beato venerabili viro prolixum vitae suae spatium pro utilitate religionis nostrae et amplificatione divinitus collatum est. Nam vixit, ut manu tenemus, annis octoginta sex, de quo notandum est praecipue quod ille vir Domini inter tot gratiarum insignia, quibus in vita sua claruit, sanae stabilisque memoriae dono non mediocriter fulsit. Nam, quidquid vel de sententiis postris, vel caeteris vitae nostrae mandatis invenitur fideliter scriptum, aut memoriae hominum commendatum, totum quidem per eum, sicut a domino Stephano magistro nostro audivit memoriterque suscepit, creditur et revelatum et manifestum. Divinarum etiam auditioni [Col. 1215A] Scripturarum praeterea ita studium commodaverat, ut nihil fratribus dictum audiret, quia memoriam pro libris habebat. Sed ut omnia brevius concludamus, ut in caeteris quae de illo jam diximus, quamvis nec omnia dicere potuerimus, nullus his diebus ei usquam inveniebatur secundus. Nam vicini et remotiores, divites quoque et pauperes, qui videndi audiendique amore ad eum veniebant, ipsum videntes Deicolam nuncupabant, indulto ei vocabulo: quidam eum ut filium diligebant et ut fratrem, eum venerabantur ut patrem, talem enim in omnibus se praebere cupiebat et volebat Dei conspectibus esse dignum, corde parum et voluntati ejus perfecte demissum. Sed, quoniam hoc loquentes paululum a proposito digressi sumus, ab [Col. 1215B] his expediti, nunc ad narrationis ordinem laeti redeamus.

51. Eo igitur tempore quo dilectus Deo et hominibus de praesenti saeculo erat migraturus, divinae placuit dispensationi, ut quidam seniores nostri, viri valde religiosi, visitandi eum gratia ac audiendi, etiamque interrogandi super hoc quod expediebat eis, quarto decimo Kalendas Maii in quinta feria de diversis locis simul venissent. Suscepit itaque eos vir Domini, sicut consueverat, bono et hilari vultu, et super eorum vultu nimium laetus atque jucundus fuit; totum autem illum diem duxit cum fratribus valde gratum multumque felicem; hilarem enim datorem diligit Deus (II Cor. IX). Crastina vero die languore nimio [Col. 1215C] circa meridiem correptus est, unde cithara omnium mox in amarum versa est luctum. Fratres vero qui in vicinis morabantur cellulis pauperum exauditor Deus noluit ab ejus frustrare exsequiis, cujus etiam valentis et incolumis necessariis usi fuerant bonis. Convenerunt itaque multi, Deo volente, ut tam sanctae animae de hoc saeculo recedenti suas animas devote commendarent, ipseque interim invaletudinem suam visitatione eorum ac consortio admodum levius toleraret, et ipsi quoque illius praesentia et audientia laetiores in posterum manerent ac meliores. Per decem autem dies in mente sana, inoffenso aspectu atque auditu perseveravit: non tamen sine causa aegrotavit usque [Col. 1215D] tertio Kalendas Maii, quod est vicesimus septimus dies Aprilis; quod videlicet totum credimus factum, ut ipse fratres in tam mystica significatione super Decalogo legis informaret, et si quid in ea per oblivionem deliquissent, et sibi et illis, ipso monente, tunc saltem emendare liceret. Insuper ne praedicatio ejus a quoque impediretur, cunctis diebus infirmitatis suae in lecto jacens, usque ad extremum diem impraetermisse ac fortiter verbum Dei praedicavit et audivit, exceptis tantum horis quibus vacabat orationi. Frequenter enim tunc orabat et pro experientia sua ubertim ac jugiter flebat, fratres nec non infirmos, debiles, minusque doctos inter illa commonitoria verba sufferre, portare monebat et hortabatur, non ut defensionem [Col. 1216A] haberent, sed ut misericordiam sentirent ad invicem: quod et ipse, dum adhuc superesset, charitative docuit, et fecit ad posterum super omnia quidquid jam pridem de obedientia et de regula nostra pronuntiaverat. Nunc vero abundantiori gratia, valentiorique loquela praesentibus fratribus recoluit, eosque fideliter observare rogavit. Numerus enim fratrum insimul erat omnium praefixus, bis quinque scilicet presbyteri, etiam octo conversi, de quorum numero unus exstitit frater qui de bonitate ejus confidens plurimum, benedici ab eo, hoc nullo sciente, alto quaerebat ex corde. Hoc autem eo cogitante, scrutator cordium Deus, qui scit solus quid desiderat spiritus, ipse solus ad complendum desiderium suum in tali voce prorumpere [Col. 1216B] fecit amicum, qui ait: »Frater Guido de Campania sit benedictus et vere sit benedictus, et utinam eum Deus benedicat!« Qui totum postea quod tacitus quaesierat fratribus per ordinem nuntiavit. Ex quo aliisque hujusmodi liquido omnibus patuit, prophetiae spiritum Dei famulum habuisse, in cujus auribus cogitationis etiam verba sonuissent. Igitur qui convenerant interrogabant eum dicentes: »Domine, quid times? quid sentis nostrae plus posse nocere religioni?---Nova, inquit, nemora, fratresque novitios super omnia plus posse nocere timeo et sentio.« Tali siquidem, tam sanus quam aeger, institutus erat proposito, ut quae sunt Jesu Christi semper quaereret, solumque illius nec alterius recordaretur, posteriorumque penitus, [Col. 1216C] juxta Apostolum, obliviscens, et ad ea quae ante se erant se extendens (Philip. III), Deoque hoc maxime faciebat, ut carnalibus ruptis vinculis, talentum sibi creditum Domino suo duplicatum reportaret, et pro duplicato duplicia, ut ita dicam, a foeneratore Domino in illa patria possideret. Cumque per singulos dies exitum fratres exspectarent a suo corpore, quia tunc scilicet Sabbatum habebatur, vicinum obitum suum denuntiavit verbis quidem aliis, sed idipsum prorsus significantibus. Ait enim: »In crastinum autem benefaciet mihi Dominus, et in secunda feria in me anima non permanebit amplius.« Quod totum ita factum est. Cum vero jam decem dies in aegritudine fuissent [Col. 1216D] expleti, et die illa de qua jam praedixerat subsecuta, Omnipotens perennem mercedem ei reddere decrevisset, dolor corporis in vitalia rediit, viribusque propriis repente destitui coepit: erat enim mane. Sciens itaque se morti jam proximum esse, qui eum ibi pernoctaverant fratres, caeterosque pariter admonuit, ut ad primam quam citius surgerent, et cum eo benignum Jesum cum exspectatione exitus sui multo instantius ac devotius exorarent. Ea namque nocte jacuerat in capitolio, ibique dicta confessione completoque judicio, ex quo nihil ulterius loqui auditus est, usque ad pacem, totius missae officium orans versusque ad ecclesiam audivit, et a pacifico fratre Hugone Dumont osculum Dominicae pacis accepit; et, quoniam in ipsa tam [Col. 1217A] sacrae immolationis hora, testante Gregorio, ad ministri vocem ratum manet coelos aperiri, in illo Jesu Christi imperio angelorum choros adesse, summis ima sociari, terrena coelestibus jungi ex hoc plane probatur, et vere et catholice potest intelligi, quod plenam et perfectam eorum omnium remissionem per osculum pacis accepit, super quibus etiam paulo ante confessionem judicium dicens, complere memoriter meruit. Post hoc autem fratres qui custodiebant eum, diligentius illum ad lumen aspicientes, quod jam obire coepisset tunc primum compererunt: quod statim caeteris qui in ecclesia erant significaverunt. Qui protinus advenientes eum in medio positum circumsteterunt, laudes et gratias in psalmis et hymnis [Col. 1217B] pro commendatione animae ejus decantantes. Qui cum diutius psallerent, soloque ei in pectore adhuc palpitaret spiritus, quindecim psalmos cantare exorsi sunt. Cumque vir Domini, cui admodum parvulus tunc inerat flatus, unum de quindecim, psalmum Laetatus sum videlicet cantari audiret, stans in medio, crucemque Domini tenens et deosculans, collecto spiritu, quantumvis valuit, oculos, antequam in domum Domini terminarent, levavit et aperuit, et circumstantes fratres ex ordine, velut eos salutaret, benigne aspexit ac diligenter: sicque demum oculis ac manibus in coelum semper intentis, in cinere recubans, priusquam missa finiretur, in tam sancta hora inter jucunda verba, orante tam sancto conventu, ut [Col. 1217C] tenemus, exhilaratum spiritum reddidit Christo, domus Domino, ad quam a fratribus jam fuerat invitatus, reddidit quidem in bona senectute ac conversatione enutritus.

52. Tunc vero moeror et metus grandis omnes qui aderant propter mortem ejus detinuit. Qui autem perfectiores ac firmiores erant in religionis custodia, se fletu abstinebant prae timore et verecundia, vocem quidem plangentium comprimentes; si quibus flere prohiberet fides, gemitum saltem cogeret extorqueri affectus, cum laetandum potius illi esset, quoniam Dominus jam suo confoveret gremio. Etenim tam sancta de gloria illius fuit omnibus exsultatio, quam pia de morte [Col. 1217D] lamentatio, dum unusquisque et in se invenit quod doleat et unde illi gaudeat. Testatique nobis sunt qui adfuerunt, quoniam jam exanimi corpore magis vivus videretur quam mortuus; vultum enim vigilantis hominis claritate superabat vultus ejus jam in Christo dormientis, cum in caeteris membris nec tenuis quidem macula latere, et quodammodo caro ejus non senis, sed tanquam pueri parvuli tota appareret; sicque in quadam jam futura resurrectionis gloria, ut ita fari liceat, et naturam demutare carnis visus est. O beati! O felices! qui dum esset in terris, usi fuistis ejus colloquiis, participastis conviviis, documentis instructi, praesentia recreati, confirmati fuistis ejus moribus et exemplis, insuper et signis et virtutibus [Col. 1218A] jucundati. Feliciores vos estis, si tamen quod ab eo audistis fideliter observare nitimini, qui viam ingessit per quam vos reliqui gradiremini; dedit fidem verborum in opere, ne putaretis eum aliquid superfluum praedicasse; jussam crucem semel acceptam deponere noluit, imo eam amore et famulatu spontaneo, non Cyrenaeo, semper tanquam principi confixus portavit. Unde, quia nec longitudine temporis nec non laboris, crucis sanctificatorem sequi meruit, post mundi languorem. Haec autem praedicta non ad correctionem, sed ad aemulationem. Hunc igitur ad bonum aemulamini.

53. Sacerdos vero stans interea ad mensam Domini valde lassus, et diu expetita corporis sanitate, sacrificium jam obtulerat Domino, collectam [Col. 1218B] de postcommunione adhuc dicturus, cum necdum sciret utrum pro expetita sanitate, an pro depositione oraret, percepto tandem quid faceret, collectam incoepit pro ejus depositione supplicaturus. Nec vacat locus iste a mysterio: quem tamen pro parvitate et provectioribus nos adhuc sugentes ubera decrevimus enucleandum; eis vero maxime, qui partem aliquam tenent de Dominicis sacramentis. Nam ut praetermittamus plurima, celebrata sunt etiam in eo a fratribus plene ac intente, tam in obitu quam in infirmitate, prout devotius potuerunt, caetera quae rogat juxta ecclesiasticum morem institutio nostrae sanctae religionis et regulae. Tunc demum fratres amantissimi bonique pastoris, sub quo tunc nostra fervebat religio, [Col. 1218C] et voluntatis et jussionis memores, festinanter quod eis jam dudum praeceperat exsequuntur. Nam et beati viri corpus qua oportuit honorificentia, una cum sanctis Domini sacerdotibus, thuribulis paratis et cereis, reverentissime satis aggredientes aperiunt. Quo quidem aperto, tanta illic subito fragrantia miri odoris aspersa est, ut qui aderant inaestimabili suavitate replerentur, ac ex eadem suavitate cunctis claresceret, in eodem suavitatis auctorem habuisse diu mansionem, cum ejus tamen caro praemortua tam aperto miraculo, quid vivens ejus spiritus semper egerit, testaretur. Cujus extemplo praecordia praescripti odoris fragrantia vitroque puriora quae apparuerunt, suscipientes profutura [Col. 1218D] loco ad patrocinium, patriaeque ad salutem, in sua aedificatione cultu satis eximio exstructa ibidem venerabiliter tumulaverunt. Quibus quoque digna veneratione conditis, ejus vestimenta inter se fratres velut thesaurum coelestem diviserunt, exceptis ligonibus, quae clam pro reliquiis cum summa ab eis devotione sumpta sunt, et usque hodie debitae zelo reverentiae suis conservantur in locis. De quo quidem loco ex illa die multae fidelibus virtutes factae sunt, quae per negligentiam non sunt scriptae, nec nobis recitatae.

54. Huic quippe miraculo multi interfuerunt qui nunc usque vivunt, et cum magno fletu ex gaudio attestantur, quam quousque corpus ejus consueretur, suisque vestimentis, sicut nobis mos [Col. 1219A] est sepelire, indueretur, illius fragrantia odoris ab eorum naribus non recessit: quod videlicet signum aliud venerabile est etiam comitatum, quod idcirco maxime praetermittere noluimus, ut ex hoc uno valeant a fidelibus alia multa pensari. Huic nempe rei jam audire quidam frater noster interfuit, qui prae mira aptitudine sui, una cum caeteris, sanctissimum ejus corpus aperuit, et incomparabilem illum thesaurum, quem beatus ille diu sibi ad profectum, posterisque ad futurum servaverat, omnibusque patenter ex eodem devote suscepit et tumulavit. Habebat enim manum quo casu nescio incisam ac graviter vulneratam, et dolore pariter ac sanie plenam. Sequenti vero die, nescio an eadem nocte, dum ex more respiceret [Col. 1219B] ut eam curaret, tremefactus eamdem repente quo involuta erat linteamine invenit evolutam, atque ita sanam, cicatrice sola superstite, ac si unquam vulneris nihil habuisset. Et quaedam alia in augmentum istorum qui interfuerunt addunt mirabilia, de quibus non est modo dicendum per singula. Hoc ergo expleto, superstes corpus in medio adhuc positum in psalmodia et oratione a fratribus custoditur, noctem quidem prae timore vicini populi exspectantibus, qui tamen per alias temporis vicissitudines eum servari scientes, ad viarum exitus olim suos posuere custodes, metuentes eum amittere velut haeredem et patriae defensorem. O pium et laudabile furtum, quod nemini prorsus detulit damnum! Occidente vero sole, ex [Col. 1219C] omnibus bis decem numero fratribus, aut forsitan eo amplius, eo honore et reverentia qua decuit, quali potuerunt hora, de loco illo sanctissimum corpus tollentes, in primo noctis crepusculo, sicut invicem agendum proposuerant, injunctam arripiunt viam, et sic simul cum pignore sancto properantes, descenderunt per viam quae ducit ad munitionem, cui prisca vetustas Chalucium ediderat nomen. Ex hac siquidem nocte praeterita, lumen odientes egressi fuerant malefactores, qui tenentes quemdam rusticanum trahebant captivum, sua paupere tamen supellectile valde onustum. Quo comperto, fratres (prae oculis enim eorum illi latrunculi faciebant iter) accesserunt ad eos, et captivum [Col. 1219D] de manibus eorum liberum cum pia sarcina sua transmiserunt ad propria. Quod enim vir Domini vivus et adhuc saecularis per seipsum agere consueverat, per filios suos et fratres jam mortuus non est oblitus facere. Susceptus est ergo cum summa veneratione a bono pastore et a sancto conventu, qui praecurrentibus etiam largissimis eleemosynis ei obviam venit, et in magna laetitia in Grandimonte translatus ab eis: ubi tamen coram fratribus pro ejus commendanda depositione corporis sacrificium Deo oblatum est a memorato pastore; et appositus est ad patres suos, atque inter domnum Stephanum de Mureto, et domnum Petrum Lemovicanum sepultus, certoque notamine assignatus. O quantus luctus circumjacentium populorum, [Col. 1220A] quantus pauperum Christi et religiosorum planctus! quantus praecipue orphanorum clamor et viduarum, quibus extenderat charitatis brachia et benigna subsidia vitae, pro cujus enim obsequio narrari non potest quanta multitudo hominum a propriis sedibus se commoverunt! Multi enim ex agris et vicis et villulis et castellis, et ex Lemovica etiam civitate adfuerunt, qui exinde remeantes turbis concurrentibus eum jam sepultum nuntiaverunt, et in his quidem omnibus quantum ille Deo acceptus et populo charus fuit, quantoque fervore, rectae sane fidei, spei et charitatis in sancta Ecclesia vixit, quoniam, volente Domino, nobis conceditur scire, in his quoque omnibus plane manifestatur. Fidei enim fuit indicium missa, quam audiendo [Col. 1220B] migravit ad Dominum; spei autem manifestatio, signorum multitudo quae jam fecerat ille in Domino; bonum vero charitatis, solutio aperte declarat captivi. Quod autem plenius agnoscunt quicunque eum loquentem et praesentem audire et videre potuerant, et ejus praesertim in religione conversationem non ignoraverunt. Nos vero qui in carne eum nec videre nec audire meruimus, pauca tamen quae praescribuntur, quantum investigare potuimus, largiente Domino, qui dat affluenter et non improperat (Jac. I), tomis chartae pro modulo nostro fideliter diligenterque commendare studuimus; in hoc etiam, charissimi, plurimum confidentes quam etsi non potest legendam incultus [Col. 1220C] sermo et rusticanus ornare, eam faciet ille beatus signis praeclarisque virtutibus elucere; et hanc solam insuper nostrae mercedis retributionem accipere sperantes, ut, dum haec recitata fuerunt in laude et memoria hujus memorati justi, nobis fortassis orantibus, et vobis tribuatur refrigerium pro delictis, dicente poeta:

. . . . . Forsan et haec olim meminisse juvabit. (VIRGIL., Aeneid. l. I, vers. 203.)
Cujus sanctissimi memoranda et gloriosissima transitus dies celebrata est tertio Kalendas Maii, secunda feria, anno ab Incarnatione Domini nostri Jesu Christi, ut praenotatur, millesimo centesimo quinquagesimo septimo, ab excessu autem domni [Col. 1220D] Stephani Muretensis, primi Patris nostri, tricesimo secundo, aetatis vero beatissimi Hugonis circiter octogesimo sexto, Romanae tunc providente Ecclesiae papa Adriano quarto, regnante gloriosissimo Francorum rege Ludovico, qui Ludovico successit in regno sub bonae et summe beatae memoriae amantissimo Stephano de Liciaco quarto priore nostro. Exsultemus ergo omnes in Domino, qui nos tanti viri decorare dignatus est consortio. Concedat Deus ipse nobis ex ejus sublimari suffragiis, cujus etiam moribus et signis nos ditavit, nos instruxit in terris. Ipse Dominus ac Redemptor noster qui fidelem suum famulum de terris in pace suscepit, ipse nos de hoc saeculo nequam propter eum adjuvet, regat et custodiat, ne polluamur a malis. [Col. 1221A] Ecce claudit dies, hebetatur calamus, pigritatur manus, lingua impeditur. Quid igitur moras facimus? quo amplius protelari conamur, cum terminus etiam istorum prorsus ab homine ignoretur. Sane enim qui os aperuit belluinum (Num. XXII), aperuit et docuit nostrum, idem ipse finis noster qui principium nostrum Jesus Christus Dominus noster et Deus, cui est honor et gloria, virtus et imperium cum Patre in unitate Spiritus sancti ab aeterno, et nunc et per omnia saecula saeculorum. Amen.

Quis dixit? Dominus: hoc nomen permanet illi.

Nam dicti est dictor Dominus non alter ab illo.

Gloria sit soli Domino qui cuncta peregit.

Ego Guillelmus Dandina, qui de sancto Savino [Col. 1221B] improprie cognominor, frater peccator, indignusque sacerdos, pro me exorare supplex humilisque exoro.

Quis unquam tanti viri mirabilia sic ex ordine inquirere aut referre poterit, ut laudare sufficiat? Praefatus namque pastor venerabilis, qui providente Domino in discipulatu illius conversatus atque eruditus est, eique valde familiarissimus fuit, unum nobis de ullo miraculum dicere consuevit; quod tamen nullo modo est praetermittendum, quam mira humilitate intelligitur plenum. Nam et beatae memoriae Hugo tiro, qui, Deo auctore, Engolismensi in episcopatu deservivit Ecclesiae, certus de miraculis et de bonitate illius, quae per eum Dominus [Col. 1221C] dignabatur operari, ea saepe devotione ad eum venire consueverat, ejus praesentia recreari verboque instrui multum desiderans, tanquam ad audiendam Salomonis sapientiam. Quadam namque die contigit ut veniret ad eum episcopus, et, dum ex more consedisset, qui quidem compulsus taedio, ait: »Tantum enim dolorem a dextris in armo miser ego patior, quod sursum eumdem levare vel seorsum flectere, vel in partem aliam declinare nullo modo valeo, qui videlicet ex gutta procedit, ut credo. Collum etiam, guttur et facies, ut videre potestis, ex saeviente praedicto dolore tumida lividaque effecta [Col. 1222A] sunt; unde et mei locum doloris pro amore Dei vestris sanctis manibus tangite, domine, atque palpate.« Quo audito, vir Dei admirans ait: »Miror ego valde cur sic loquimini, domine, manus quidem meae sanguine plenae sunt, vestrae vero sacratae et ad Dei vivi mysterium praeparatae, dono etiam Dei et gratia Dei repletae. Quod vero a me peccatore quaeritis, mihi quidem et aliis, cum necesse fuerit, per vos, operante Domino, et debet et potest praestari; de vobis enim et hujusmodi Dominus dicit: Super aegros manus imponent, et bene habebunt (Marc. XVI).« Cui respondit episcopus: »Certe, si pro divini mysterii privilegio et honore vos retardare dicitis, scitote quia in statu vestro non partem imparem de divinis tenetis sacramentis [Col. 1222B] atque habetis. Si ego enim indignus peccator indignusque sacerdos per mysterium meis immundis manibus suscipio Dominum, vos quoque in susceptione pauperum et refectione eumdem ipsum recipistis nec alium. Ipse enim dixit: Quod uni ex minimis meis fecistis, et mihi (Matth. XXV). Et alibi: Qui recipit vos, me recipit (Matth. X). Et etiam alia multa, de quibus non est modo dicendum per singula.« Vir autem Domini videns episcopum in sua perseverare petitione, noluit cum amplius contristatum manere, sed commune duarum partium bonum eligens, manum continuo episcopi cum sua accepit, eamdemque quo patiebatur cum signo crucis palpando tractandoque deduxit. In hoc praecipue [Col. 1222C] sibi humilitatem custodiens, et sancto debitam episcopo reverentiam exhibens. His vero expletis, absque ulla procrastinatione sanatus est episcopus qui venerat aegrotus. Considerare enim libet quoniam in hoc tam amabili bono cum praedicti viri merito sancti episcopi multum convenit devotio. Ideoque existimandum hoc illum potuisse, quia plus confidit de episcopi quam de sua virtute: cujus enim manum cum sua loco doloris posuit, per eam tamen obtinere quod petebat existimavit. Amen.




[Col. 1221]
ITINERARIUM FRATRUM GRANDIMONTENSIUM, Sive translatio reliquiarum sanctarum septem virginum sociarum sanctae Ursulae e dioecesi Coloniensi in ecclesiam Grandimontis.
(Mémoires de la Société des Antiquaires de l'Ouest, t. XVIII, p. 547.)



EPISTOLA PRAEVIA.

[Col. 1221D] Omnibus praesentibus et futuris fratribus ordinis Grandimontis, conservi eorum et fratres eorum, [Col. 1222D] GUILLELMUS et IMBERTUS, in Christo Jesu perpetuam salutem.

[Col. 1223A] Cum virorum illustrium sollicitudine; fratres charissimi, per diversas mundi partes multa Dei monasteria sacrosanctis reliquiis martyrum, confessorum et virginum, plus quam gemmis et auro redimita leguntur, illi procul dubio animantur ad agendum similia qui toto corde Deum diligere et sanctos ejus colere cupiunt ac venerari. Constat enim in ecclesiis, ubi corpora sanctorum in pace sepulta sunt, non solum claustrales viros, verum etiam clericos saeculares circa Domini officium magis esse sollicitos ac libentius convenire et orare devotius. Quae profecto bona fidelibus Christianis ex eorum praesentia meritisque proveniunt, qui pro Christo fuderunt sanguinem suum, vel sine sanguinis effusione longum duxerunt martyrium. Unde [Col. 1223B] si diligentibus Deum omnia cooperantur in bonum, illos specialiter aeterni et incommutabilis boni praemio credimus non carere, qui per suae sedulitatis studium acquirendo exuvias his qui sunt et qui futuri sunt devotionis formam offerunt, et conferunt compunctionis materiam. Quorum sane unus est vir venerabilis Guillermus, Grandimontis prior sextus, qui in sua pariter et nostra ecclesia Grandimontensi de diademate Christi septem coelestes margaritas, hoc est septem virgines gloriosas meruit collocare. Habemus ergo, fratres charissimi, habemus, inquam, et speculum in quo nobis nostrae fragilitatis excessus reluceant, habemus et divinae laudis commonitorium sempiternum. Quid [Col. 1223C] enim clamant! quid innuunt signa martyrii, quae in cervicibus virginum cernimus? quid gladii, quos inter sacra earum ossa oculis nostris perspeximus? [Col. 1224A] nisi ut uno cordis et oris concentu omnes pariter in cymbalis bene sonantibus laudemus Dominum in sanctis ejus (Psal. CL), et defleat unusquisque nostrum peccata sua dicens cum Propheta: Lavabo per singulas noctes lectum meum, lacrymis meis stratum meum rigabo (Psal. VI). Heu mihi! Quis dabit capiti meo aquam, et oculis meis fontem lacrymarum? (Jer. IX.) Quid, quaeso, fratres, quid in judicio dicturi sumus, qui puellas per ferrum ad regnum pervenisse non dubitamus? verumtamen noli timere, pusillus grex (Luc. XII) Grandimontis, imo laetare et exsulta ibi Deo serviens conscio universa, quia spirituali Patre tuo tibi providente inposterum, pro impenso virginibus suis obsequio, complacuit Christo tuo dare tibi regnum; aut si [Col. 1224B] secus egeris, mereberis supplicium. Erunt contra te in testimonium virgines istae, si debitae laudis praeconio earum merita efferre cessaveris; erunt tibi in auxilium suis intercessionibus gloriosis, si sponsum suum Deum tuum in eis et pro eis laudare et glorificare omni devotione studueris. O munus quod tibi coelitus missum est! O gratia gratis data! habes unde recalescat tepor tuae conversationis, si forte irruerit. Habes unde tuae charitatis fervor suscipiat incrementum. Visitavit te Oriens ex alto (Luc. I). Respexit humilitatem tuam (ibid.), qui humilia respicit et alta a longe cognoscit (Psal. CXXXVII), cum tuae fidelitatis depositum istud reservandum commisit. Qualiter autem id egerit, [Col. 1224C] vel quo tempore, et sub quibus personis, ad posterorum memoriam scripto est commendandum.



ITINERARIUM FRATRUM GRANDIMONTENSIUM.
[Col. 1223]

[Col. 1223C] Anno igitur incarnati Verbi 1181, summo et universali pontifice Alexandro tertio, Frederico Romanorum imperatore, secundo anno regni Philippi, Ludovici regis Franciae filii, Richardo, Henrici regis Angliae filio, Aquitaniae duce, Girardus, Sibergiae [(58) 1Kb] abbas, vir inter Patres monasteriorum [Col. 1223D] praeclarissimus, ad Sanctum Aegidium et Rupem . . . Amatoris orandi gratia de Germaniae partibus advenit. Qui, peractis orationibus suis, cum ad patriam et gentem suam Teutonicam remearet, divertit ad Grandimontem fraternitatem ordinis petiturus. Non enim modicum sibi profuturum sperabat, si taliter conversantium fratrum orationibus fulciretur. Receptus est itaque honorifice, sicut talem decuit recipi hospitem, et tam sibi, quam venerabilibus sociis suis, Guillermo scilicet monacho, et magistro Guoderamno Bonnensi canonico in capitulo coram cunctis fratribus totius ordinis beneficium; et in vita et in morte concessum est. [Col. 1224C] His ita devotissime gestis, jam dictus Guillermus prior, qui charitatis hujus dator exstiterat, flexis genibus cum omni conventu fratrum, rogavit abbatem ut unam de sacris virginibus, quae Coloniae pro Christo martyrizatae fuerunt, ab archiepiscopo illius civitatis et eis qui super hoc potestatem habebant, [Col. 1224D] ecclesiae Grandimontis, in qua frater factus fuerat, dari suis precibus impetraret. Cujus piae petitionis affectum vir sanctus considerans, ait: »Domine, si fratres vestros Coloniae ad nos miseritis, concedimus vobis quod, si unquam, poterimus, Deo annuente, unum e duobus faciemus. Aut enim dominus archiepiscopus, qui multum nos diligit, ad preces nostras unam de sacris virginibus, sicut petitis, dabit vobis, aut nos unam de illis quas in monasterio nostro habemus, vestrae devotioni transmittemus.« Ad haec prior laetus efficitur, et confidens de verbis viri, assignata est dies, qua praefatae civitati fratres venire deberent [Col. 1225A] Dehinc recessit abbas, ad propria rediturus.

Cum autem dies Dominicae passionis instarent, quando ituri erant qui, Deo volente, hunc pretiosum thesaurum inde transferrent, displicuit fere cunctis fratribus assumenda peregrinatio fratrum; sed solus Prior [(59) 1Kb] nullis dehortationibus ab incaepto potuit revocari. O calliditas diaboli! o antiqui serpentis astutia! qui se transfigurat in angelum lucis (II Cor. XI), etiam per eos qui fortasse timebant fratribus suis, et periculum itineris et fatigationem laboris. Devotionem fidelium et honorem sanctorum conabatur exstinguere; sed non est prudentia, non est consilium contra Deum. Quod ab aeterno praedestinatum est, nulla potest arte non fieri. Ex praecepto itaque domini prioris cum ejus [Col. 1225B] benedictione quatuor ex fratribus, duo videlicet sacerdotes et duo conversi, iter assumpsimus versus Coloniam ad quam sane Sabbato ante Ramos palmarum, inter asperitatem hiemis, nivis, grandinis ac pluviarum intemperantiam, diversitatem quoque terrarum, et inconsonantiam linguae, tanta incolumitate venimus; tamque honorifice suscepti et procurati ab incolis civitatis et indigenis terrae usque post resurrectionem Domini fuimus, quod nullus nostrum dubitabat vel dubitare poterat totum hoc divinae dispositionis esse quod circa nos gerebatur. Quiescentes igitur nocte illa juxta claustrum majoris ecclesiae in hospitium praedicti abbatis, nam ita cum Patre nostro ipse fuerat prolocutus, [Col. 1225C] quia non invenimus eum, mane transfretantes Rhenum, perreximus Sibergiae, ubi cum sanctis fratribus suis Dominicam processionem et diem festum feliciter celebrabat; at ubi nuntiatum est ei nos advenisse, egressus de choro fratrum venit obviam nobis in ecclesia, laetus et gaudens suscipiensque nos in osculo pacis, introduxit in quamdam parvam capellam seorsum, ubi familiariter missam audivimus. Primo itaque refecti cibo coelesti, deinceps ab ipso Patre et quibusdam religiosissimis monachis qui eum comitabantur, ad hospitium ducimur corporali esca reficiendi; compositio domus, munditia mensae, et honestas famulorum honestatem domini et prudentiam fatebantur, non ferculorum copia quae nobis apponebantur [Col. 1225D] his praeferenda erat. Esca enim ventri, et venter escis; Deus autem et hunc et has destruet. Honestas vero virtus est et prudentia. Caeterum (nisi nostram abundantiam charitas excusaret) mensae monachorum parcitas eam merito arguebat. Illam postmodum audivimus et legimus in pallidis et macilentis vultibus claustralium, quos in monasterio, in claustro, in refectorio, et caeteris officinis suis ordinatissimos esse perpendimus. Nihil enim ex his quae videre voluimus oculos nostros effugere, nihil ex his quae interrogavimus aures potuit praeterire. Consumpta ergo in talibus [Col. 1226A] diei parte permaxima, postquam dormiendi accessit hora, ivimus cubatum; surgentibus monachis ad matutinas, surreximus nos et more nostro officium matutinale celebravimus: mane vero post celebrationem missae, capitulum intravimus, ubi abbas et omnis fratrum conventus nos et omnes ordinis nostri fratres in beneficium domus ea conditione receperunt, qua in capitulo nostro ipsi fuerant recepti. Concorditer etiam indictum est ut pro fratribus suis defunctis in nostra ecclesia, et pro nostris in sua singulis annis quinto Nonas Octobris servitium ageretur [(60) 1Kb] .

His ita peractis, venerabilis abbas, suae sponsionis non immemor, tradidit nobis cum summa reverentia corpus sanctae Albinae virginis et martyris, et [Col. 1226B] aliud corpus sanctae virginis, cujus nomen novit Deus; patet autem in fronte ipsius vestigium martyrii, securis (scilicet) vulnus. Unam promisit, sed duas contulit, liberalium virorum ostendens gratiam, qui uberiora munera semper tribuunt quam promittunt. Alacres igitur valde salutantes abbatem et fratres, eosque gratiarum actione prosequentes, cum eorum benedictione discessimus, suae tamen voluntati resistentes qui per totam hebdomadam secum nos habere volebant. Discessitque nobiscum magister Guoderamnus qui ad nos illuc venerat, seque nobis admodum ob munus nostrae fraternitatis familiarem exhibebat, ducens nos ad hospitium suum Bonnae nocte illa. Crastina vero die, communicatis orationibus cum canonicis Bonnensis ecclesiae, in qua [Col. 1226C] ipse canonicus erat, et cum quibusdam sanctimonialibus extra civitatem inclusis, regressi sumus coloniam, domino archiepiscopo locuturi; qui residens in quadam camera palatii sui, sicut ei semper mos est, clericorum et baronum stipatus cuneis, cum relatione domini Guoderamni nos in exteriori aula sciret adesse, fecit nos celeriter introduci; et assurgens nobis, propter nostri ordinis reverentiam, mirantibus cunctis cernentibus, osculatus est unumquemque nostrum, et ad dexteram suam fecit nos consedere. Deinde litteras Patris nostri in quibus petitio nostra continebatur, et litteras domini Petri Tusculanensis episcopi Romanae Ecclesiae cardinalis, et Alemaniae legati, et episcopi Leodicensis, et comitis Flandriae, in quibus ut nos audiret rogabatur, [Col. 1226D] benigne accepit: quibus libenter acceptis et inspectis, jussit ut ad Sanctum Pantaleonem duceremur, ubi diurna sibi refectio parabatur; volebat enim nos et in hospitio et in mensa secum habere. Deus autem qui quod nobis expediebat noverat, inspiravit ei ut, mutato consilio, ad vitandam hominum turbam, ad abbatiam Sancti Martini, quae prope erat, nos mitteret; quod et factum est. Gratanter igitur suscepti, tum propter mittentis reverentiam, tum propter gratiam hospitalitatis, quia illic reliquiarum copiam esse audivimus, rogavimus abbatem monasterii flexis genibus ut pro Dei amore de thesauro [Col. 1227A] sibi credito nobis aliquid impertiret: annuit libentissime, sicut homo cujus facies, vox et verba sanctitatis speciem praetendebant; verum tamen, tanquam sapiens, sine consilio nihil inde agere voluit; jussit autem ut die crastina cum eo loqueremur, quod sibi Deus interim inspiraret accepturi. Post prandium vero, oportuit nos ire loqui ad archiepiscopum, ad Sanctum Pantaleonem; sic enim nobis ab eo fuerat imperatum.

Ascensis ergo equis, quoniam fere unum milliarium remotus erat a nobis, praecedente nos duce et interprete nostro, saepedicto Guoderamno, primo perreximus ad abbatissam monasterii Virginum, quae cum audiret in litteris Patris nostri et fratrum nostrorum petitionem nostram et nostrae conversationis [Col. 1227B] statum, tantam in conspectu ejus nobis Deus contulit gratiam, quod confessa est se nunquam vidisse homines quibus tam libenter in talibus subveniret; praecepit itaque ut mane facto reverteremur ad eam: rogamus et postulamus ut alter nostrum in monasterio Virginum missam celebraret. Deinde venimus ad domum venerabilis viri magistri Armani, ecclesiae apostolorum decani; hic litterarum scientia praeditus et morum maturitate praepollens familiarissimus erat domini archiepiscopi, et coram eo nos viderat; eumque nostri adventus causa minime latebat, qui sciens nos loquendi gratia ad archiepiscopum proficisci, noluit nobiscum nisi pauca loqui, sed ut post colloquium archiepiscopi statim ad eum reverteremur praecepit; verebatur, [Col. 1227C] ut credimus, ne forte si tunc diutius nobiscum loqueretur, per aliam viam ad hospitium rediremus, et sic affectu quem, Deo inspirante, ut nobis benefaceret conceperat fraudaretur. Prosequentes inde quod coeperamus iter, iterum archiepiscopo nos praesentavimus; exstiterat primo nobis affabilis, sed nunc secundo tanto affabilior factus est quanto a negotiis sequentium se erat expeditior; recesserat namque fere tota populorum curia, quoniam vespertinum tempus jam imminebat. Explorando igitur cautissime qua intentione sacratissima virginum corpora petebamus, cum ex responsione nostra cui multum credulus erat, non pro temporali lucro sed pro sola devotione id actum iri cognosceret, cum [Col. 1227D] quibusdam clericis suis lingua Teutonica diu locutus est: quo facto, nobis benignissime talia verba respondit: »Volumus ut sciatis, fratres charissimi, nos sub anathemate olim prohibuisse ne quis extra dioecesim nostram integrum corpus virginis audeat asportare; verumtamen propter honorem Ordinis vestri, de quo, referente dilecto filio nostro abbate Sibergensi, multa bona audivimus, ad preces ipsius decretum nostrum jam fregimus, praecipiendo ei, verbis suis fidem faciendo, quod vobis promiserat, daret. Adhuc autem ipsum frangere oportet ad instantiam precum vestrarum, quoniam fraternitatem Ordinis vestri volumus promereri; ut ergo in ecclesia vestra orationum suffragiis perpetuo potiamur, eidem ecclesiae in munus et benedictionem [Col. 1228A] nostrae devotionis unam sanctissimam virginem sicut petitis transmittemus. Eritis autem nobiscum per totam hanc hebdomadam, quoniam dies sancti sunt, et oportet vos divinis interesse officiis. Post Resurrectionem vero iter vestrum assumetis, in pace reportantes vobiscum reliquias quas interim per monasteria civitatis, cum nostrae concessionis gratia, poteritis acquirere, et habebitis nuntium nostrum qui vos ducet, quantum vobis placuerit.« Haec nos audientes humilitate qua potuimus et novimus super tantae dignationis consolatione, Deo eique gratias egimus multiplices; sed quia redeundi voluntas nobis incumbebat, molestiam quae Patri nostro et fratribus inferretur, si nos moram facere viderent, objecimus. Objecit autem et ille: »Si justum [Col. 1228B] est, inquit, ut die Coenae et Parasceve equitetis (quod nulli alii religiosi facturi sunt), vos ipsi judicate.«

Convicti igitur et conclusi sapientis viri eloquio, cum ipsius benedictione per viam qua veneramus ad praefati decani domum redivimus; qui laetus nobis occurrens ut totam illam hebdomadam secum ageremus, in charitate rogavit. Verum cum domini archiepiscopi hospitium nos non posse deserere diceremus, ipse charitatem in vim convertit; et sicut in proximo lecturi eramus de duobus euntibus in Emmaus quia coegerunt Dominum, cepit nos et coegit. Pulcherrima domus! undique circumdata muro, intus ecclesia, contiguum erat pomaerium; quantum spectat ad ea quae in saeculo religiose geruntur, [Col. 1228C] nihil ibi vidimus inordinatum, nihil quod religioni non serviret. Tradidit nobis vir ille sanctissimus libros et vestimenta sacerdotalia, et haec omnia bona valde, tradidit calicem et urceos aureos et argenteos, et clavem ecclesiae, tradidit domunculam unam peroptimam et clavem illius. Et ecce Deo nos gerente (in saeculo religione inventa, quod mirum est), sine reprehensione fuimus inter eos.

Mane autem facto, processimus ad monasterium Virginum sicut hesterno die nobis fuerat imperatum, et celebravit frater Guillermus missam ad majus altare, posito interim super illud uno unius virginis sacro corpore quod dedit nobis abbatissa, in quo quidem corpore clavus quidam videbatur permaximus, cum quo sancta virgo interfecta [Col. 1228D] fuisse credebatur. Cantata vero missa in eadem ecclesia, orationum munus accepimus et dedimus, et accepto cum reverentia sacro corpore, ad hospitem nostrum, abbatem scilicet Sancti Martini, properavimus; qui modeste nos arguens, sicut erat homo mitissimus, quia ad hospitium non eramus reversi, laetus nobis coepit exponere quid sibi nocte praeterita per visum accidisset.


Visio abbatis Sancti Martini.

Cum essem, inquit, in stratu meo, nocte ista transacta, coepi cogitare mecum quid vobis conferre potuissem; placebat enim mihi quod perendie de ordine vestro audieram, cumque hoc cogitarem divina inspiratione (ut probat exitus rei) venit mihi [Col. 1229A] in affectum ut darem vobis unum unius gloriosissimae virginis caput quod diu in magna veneratione habui; consuevi enim coram eo divina missarum celebrare mysteria priusquam abbas fierem. Abbas vero factus, reposui illud in capella mea, in qua hactenus pro thesauro incomparabili honorifice reservavi. Verum cum de conferendo vobis capite cogitarem, poenituit me de jam habita dandi voluntate, et dixi in corde meo: Quid faciam? dabo caput? et quomodo potero esse sine capite quod tantum dilexi, et in tanta veneratione diu habui, pro quo et tam immensa bona fecit mihi Deus? Certe non dabo. Moxque corrigens quod dixeram, aiebam: Imo dabo, sanctus namque locus est quo portabitur; sancti habitatores loci ut audio, et sanctissime [Col. 1229B] custodietur ibi, debitoque honore donabitur. In hunc itaque modum mecum contendens, et haesitans quid agerem, obdormivi. Vidique in somniis columbas candidissimassuper volitantes quarum una corruit ad pedes meos; ego vero extendens manum meam apprehendi eam, et inveni crus illius inflatum et ligatum ad ascellam, ita quod nec pergere poterat nec volare. Solvi eam, et statim excutiens se de manibus meis incolumis avolavit, aliisque volitantibus se contulit velut de solutione sua gaudens et laetissima. Confestim ergo evigilans, evidenter intellexi quod caput virginis et martyris de quo cogitabam et haesitabam cum caeteris martyribus suis et cum virginibus usque ad Grandimontem [Col. 1229C] volare, ibique perpetuo quiescere volebat: caput igitur, Deo volente, habebitis. In veritate autem dico vobis quod nequaquam illud haberetis nisi hac visione mihi ostensum fuisse credidissem. Euntes itaque ad capellam, cum videremus caput et in fronte signum martyrii, quantum fuit gaudium, quanta ubertas lacrymarum, quis potest enarrare? Novit hoc Deus, fons et origo totius pietatis, novimus et nos laeti de audita visione, sed de dati acceptione laetiores, receptis Patre et fratribus in munus orationum, et recepti ab eis, egressi cum capite, jam ascendebamus equos, et ecce monachus quidam, ferme octogenarius, vir per omnia laudabilis vitae, attulit caput sanctae Anathaliae virginis et martyris, quod capillis tegitur et signo [Col. 1229D] martyrii decoratur, sicut cunctis cernentibus evidenter apparet; compunctus enim homo Dei ad visionem Patris et ad fratrum lacrymas commotus volebat ut in ecclesia Grandimontis pro principali parte sui virgo totam venerationem quam promeruit sortiretur. Ipsa quoque virgo virginem aliam de monasterio solam egredi, vel ad exteras nationes progredi non patiebatur, quae usque Romam ab Anglia, et a Roma usque Coloniam eam fuerat comitata; invicem fortasse condixerant ut sicut per flumina, terras et maria in praesenti vitae conversatione labili consortes exstiterant, et per parem martyrii palmam Sponso suo coelesti pariter fuerant [Col. 1230A] copulatae, ita in Grandimonte earum capita conjunctionem corporum quae alibi reliquerant, exspectarent. Videtur hoc asserere et gratia monachi qui non rogatus caput attulit et contulit, et tam capilli quam vulnera martyrii quae in utroque conspecta capite in indevotis devotionem possunt excitare.

Talibus ergo ditati muneribus, revertimur ad ecclesiam nostram, ad domum decani, repositisque reverenter super altare sanctarum virginum reliquiis tribus (scilicet corporibus et duobus capitibus), recessit a nobis Pater et interpres noster Guoderamnus, sanctorum namque dierum reverentia et instantis Paschae solemnitas ad ecclesiam suam et propriam domum ipsum redire cogebant; sed non [Col. 1230B] reliquit nos orphanos, desolatos minime deseruit: quasi etenim adoptavit nos decanus in filios, ducens nos per monasteria civitatis, quaerendo sanctorum reliquias et reducens ad hospitium sex diebus necessaria corporum percepturos; in quo videlicet similitudinem evangelicae gallinae mihi videtur exprimere, quae pullos suos ducit et reducit, vocat et revocat, alimenta ministrat et vitam conservat: siquidem utriusque vitae nostrae, praesentis pariter et futurae, Pater iste custos effectus est, ministrando alimoniam corporibus et mentibus devotionem. Retribuatur ei in retributione justorum. Propriis igitur pedibus praecedens nos, feria quinta Coenae primo duxit ad ecclesiam Sanctae Mariae in Gradibus, [Col. 1230C] in qua ad preces ipsius de repositorio reliquiarum, grandiora ossa unius virginis accepimus. Deinde duxit nos ad ecclesiam Sancti Gereonis, in qua plus quam sexcenta corpora martyrum de legione Thebaeorum in pace requiescunt. Cujus sacrae multitudinis cum aliquam portiunculam nobis conferri poposcisset, omnia sepulcra sanctorum serris ferreis ita firmata esse responderunt quod, nisi cum magno labore frangerentur, indictis prius jejuniis, nihil penitus habere potuissent; ignorantes tamen quomodo tanti nominis virum sine remuneratione sui laboris redire permisissent, ob amorem ipsius et nostri ordinis reverentiam, Deo inspirante, colloquium habuerunt; erant enim quidam inter eos qui cum sanctorum martyrum corpora [Col. 1230D] clauderentur, ob devotionem sibi portiunculas reservarent, quibus utique collectis et super altare repositis, communicatis alterutrum orationibus, dederunt nobis reliquias sancti Brandani, et sancti Trani, et de sanctis Mauris plurima et pulcherrima ossa, et hi omnes de legione Thebaeorum. Inde laeti admodum revertentes feria sexta in Parasceve transivimus Rhenum [(61) 1Kb] et accepimus, ad Sanctum Heribertum in Tuicio, gloriosum munus venerabilis Patris Philippi archiepiscopi, sanctam scilicet Essentiam, inter cujus sacra ossa duae sunt laminae ferreae quae simul junctae similitudinem cultelli exprimunt, cum quo sanctissima virgo videtur fuisse [Col. 1231A] occisa. Cum autem adhuc esset corpus super altare, rogavimus abbatem et monachos ut in charitate Dei de reliquiis monasterii ipsi specialiter ecclesiae nostrae aliquam facerent portionem; qui mutuae fraternitatis orationibus datis et acceptis, et praescripta die quo defunctorum suorum et nostrorum servitium annuatim ageretur, plurimorum martyrum et virginum reliquias suis brevibus adnotatas nobis charitate contulerunt. Assumptis igitur his sanctorum pignoribus, gaudentes gaudio magno valde ad hospitium festinavimus remeare.

Erat autem in civitate quidam paterfamilias, vir provectae aetatis, et uxor ejus matrona quaedam venerabilis; hi de proprio aere suo reaedificaverant monasterium quod vetus erat et diruptum, et habebant unum integerrimum corpus unius gloriosae [Col. 1231B] virginis et martyris quod Hoio in episcopatu Leodicii mittere volebant: miles enim quidam frater hujus matronae id eos facere rogaverat; dicebant autem et in veritate asserebant quod, licet saepius tentatum esset, nunquam tamen illuc potuit asportari; nec dubium quin ad Grandimontem eas vellet comitari quae se ab infantia fuerant comitatae, ibique cum eis exspectare secundam stolam cum quibus per palmam martyrii jam acceperat primam. Igitur postquam in ecclesia Apostolorum, eodem die Parasceve, decanus qui rumores istos audierat, divina celebravit officia; profectus est ad domum senis et matronae, et nos pariter cum eo et clerici ejus oppido rogaverunt eam, ut virginem illam quae [Col. 1231C] se alio transferri non sinebat, ecclesiae Grandimontis in munus gratissimum et Deo acceptum, dignaretur transmittere; quae cum diutius id facere noluisset, nobis eorum voces audientibus, sed verba nequaquam intelligentibus, tandem ipsius consilio senem audierunt, replicatisque iterum atque iterum sermonibus quos matronae jam dixerant, nihil penitus efficere potuerunt. Tunc dixit nobis decanus: »Videte, fratres, si per vos aliquid facere poteritis, quia nos impetrare non possumus quod postulavimus.« Nos autem qui eis quasi barbari eramus, sicut et ipsi nobis, fecimus quod potuimus, projicientes nos ad pedes eorum, verba enim nostra non intelligebant, nec nos sua; quod videns matrona coepit nos a terra sursum erigere, [Col. 1231D] senex vero reversus domum ingressus est, sed nec sic potuit decani preces effugere quem non latebat Deum in petendo importunitatem amare. Secutus ergo eum in domum, promisit utrique totius ordinis orationes et in vita et in morte efficaciter possidere, quod illi pro magno habentes (operante eo qui ait: Date et dabitur vobis [Luc. VI]), allatus est liber, et sicut decanus promiserat, dedimus eis beneficium ordinis, et ipsi dederunt nobis integrum corpus virginis. Ad ecclesiam itaque cum matrona profecti, reverenter corpus accepimus, et sine difficultate aliqua cum eo recessimus laeti. Sequenti vero [Col. 1232A] die, hoc est Sabbato sancto Paschae, ducens nos ad ecclesiam Apostolorum decanus dedit nobis et propria manu tradidit de scrinio in quo erant reliquiae virginum, grandiora ossa unius corporis. Eadem die contulit nobis ipse fere duo corpora virginum quae adeo recentissime inventa fuerant, quod necdum erant lota; quae videlicet corpora tradidit ei ad opus nostrum quidam cellerarius cujusdam abbatiae Cistercii, homo litteratus et religiosus valde. Hunc vos vidimus et de ore ipsius audivimus quod cum inventa fuissent ista duo corpora virginum, venit ad locum in quo jacuerat quidam daemoniacus, et ligaverunt aliquantulam terrae illius massam super pectus ejus, et sanus factus est; unde tantam concepit laetitiam, et sensus sui recepit sospitatem, [Col. 1232B] quod nunquam deinceps ad saeculum redire voluit, sed monachus fieri gestiens, quando monachus nobis ista narrabat, ipse habitum monachalem et actum in probatione devotus exspectabat. Dicebat quoque nobis monachus ille de quodam Anglico qui cum caeteris de super corporibus virginum terram ejiciebat, quod cum ventum esset ad corpora, furatus est unum parvum os quod in braccis suis ligaverit, volens illud portare in Angliam; sequenti vero nocte, cum dormiret, crus illius inflari adeo quod prae dolore evigilans, exclamavit; surgens autem quaedam mulier domus, accenso igne, vidit hominem ex inflatione cruris nimium laborantem, et quaerens quid hoc esset vel unde ei accidisset, confessus est se furatum fuisse unum ossellum sanctarum [Col. 1232C] virginum quod in braccis ligaverat; reddidit ergo coactus quod sponte rapuerat; et facto mane, sanus factus est. Dederunt quoque nobis reliquias virginum in monasterio Sancti Pantaleonis, et in quadam novella aedificatione monachorum, et acceperunt a nobis orationum munus et nos ab eis.

Collectis igitur reliquiis virginum et martyrum quas ad interventum et liberalitatem eorum quos praetaxavimus habere potuimus; et in lagenis honestissime repositis ac firmatis, cum benedictione archiepiscopi et ejus serviente, qui nos procuravit et duxit quantum voluimus, secunda feria post Resurrectionem Domini iter arripuimus redeundi. Caeterum propter honorem reliquiarum et gratiam quam in conspectu ejus nobis contulerat Deus, [Col. 1232D] egressus est nobiscum de civitate venerabilis Armanus decanus, exhibens nobis suae dignationis gratissimam familiaritatem usque ad unum fere milliarium; porro unumquemque nostrum illic amplectens et osculans recessit a nobis corporaliter, spiritualiter nunquam recessurus. Nos vero per dietas nostras cum nostro felici commercio feliciter venimus ad cellulam nostram de Brondello [(62) 1Kb] . Praeterimus autem sub silentio bona, honores, et consolationes quibus in progressu et regressu nostro ex Dei beneficio usi sumus, ne forte alicui videatur incredibile vel arrogantia invidorum acies dictum [Col. 1233A] fuisse causetur; tantum scripto commendare voluimus quae simpliciter exprimerent qualiter tanta reliquiarum copia ad Grandimontem potuit pervenire, quatenus sola divina dispositione (sicut revera manifestum est) id actum fuisse credatur. De Brondello itaque misimus litteras Patri nostro priori et fratribus in hunc modum.



Epistola ad fratres.

Meritis et intercessionibus sanctarum virginum et vestrae devotionis obtentu prosperum nobis Deus contulit iter in eundo et redeundo; revertimur itaque laeti et divites valde; reportamus enim nobiscum de thesauro Regis aeterni septem pretiosissimas margaritas, hoc est septem virgines gloriosas, quarum una dicitur sancta Albina virgo et martyr, altera [Col. 1233B] sancta Essentia similiter virgo et martyr, altera sancta Panafreta virgo et martyr, altera sancta Secunda virgo et martyr; aliarum nomina ignoramus, novit autem earum Sponsus.

Habemus et reliquias martyrum plurimorum, et caput sanctae Anathaliae virginis et martyris quod capillis tegitur et signo martyrii decoratur; habemus et aliud caput unius gloriosae virginis et martyris, in quo capillorum tricae cernuntur et in fronte signum martyrii, securis scilicet ictus. Habemus et aliarum virginum reliquias quae singulis ecclesiis ordinis nostri per portiones dividentur; sic enim nobis jussum est. Quanto igitur honore, quanto gaudio, quantaque reverentia, coelestis Regis exenia [Col. 1233C] a vobis suscipienda sunt et reservanda, vestra poterit judicare prudentia: cras enim ante horam tertiam venient ad vos dominae nostrae, si Deus voluerit.

Adhuc litterae legebantur, cum Dei omnipotentis nutu venit venerabilis Pater Saibrandus Lemovicensis episcopus, et vere divinae dispositionis fuit hujus excellentissimi Patris adventus; non enim proposuerat in Grandimonte nocte illa quiescere, sed continuo recessurus tantummodo priorem et fratres videre volebat; revertebatur namque a rege Angliae et filio ejus comite Pictaviensi, in quorum gratiam honorifice redierat, a distantia quam cum eo pro episcopatu habuerat. Audiens autem Christi virgines suam jam intrasse dioecesim, laetus effectus est, et legens in litteris sequenti die ad Grandimontem [Col. 1234A] eas esse venturas, credidit Deum velle ut eis ipse obviam procederet, et remansit. Mane itaque facto, indutus pontificalibus indumentis, cum priore et solemni processione fratrum egressus est in occursum virginibus; praecedebat crux Domini, incensa in thuribulis redolebant, ferebantur ardentes cerei, populi flebant, cantabant clerici, et resonabat terra in voces illorum. Quarto Igitur Kalendas Maii, honore debito, suscipientes reliquias virginum et martyrum devotione et humilitate mirabili portaverunt eas usque in ecclesiam Beatae Mariae semper Virginis, etc.





PHILIPPUS, miseratione divina archiepiscopus Coloniae, princeps elector Romani imperii et Italiae cancellarius, ad fratres Grandimontenses.
[Col. 1234B]

PHILIPPUS, Dei gratia, sanctae Ecclesiae coloniae humilis minister, venerabilibus in Christo fratribus GUILLERMO priori et toti conventui de Grandimonte salutem et dilatatam in Christo dilectionem.

Fratres vestros latores praesentium cum litteris vestris libenter et cum cordis alacritate suscepimus tanquam in vobis et in ordine vestro spem firmam et fiduciam magnam ponentes; ut nos qui in hujus saeculi fluctibus navigamus facientes in hoc mari magno operationes multas, vestrarum suffragiis orationum, gubernatore Patre misericordiarum, ad portum salutis clementer perducamur; ut sic per [Col. 1234C] Mariae vigilantiam Marthae administratio adjuvetur. In foedus autem et pactum firmae familiaritatis et dilectionis inter nos et vos ad invicem servandae, petitioni vestrae libentissime acquievimus, fraterne partientes vobis thesaurum Ecclesiae nostrae, et quod vix alicui imperatorum vel regum fecissemus, vestrae charitati cum prona voluntate impendimus, assignantes vobis reliquiarum sacratissimarum pulchram et honestam portionem: in remunerationem itaque nostrae devotionis rependatis nobis vestrarum orationum participationem, et in plenam fraternitatem vestram nos recipiatis, ut operum bonorum et orationum vestrarum consortes et participes fieri mereamur; et nos hoc a vestra dilectione pro gratissimo munere et super aurum et topazion pretiosum acceptabimus.
[1Kb]



CIRCA ANNUM DOMINI MCXCII
ERMENGAUDUS




[Col. 1235]
NOTITIA
(FABRIC., Biblioth. med. et inf. Lat., II, 107.)

Ermengardus, sive Ermengaudus, scriptor saec. XII vel XIII. Hujus opusculum contra Waldenses [(1) 1Kb] extrema parte mutilum et XIX tantum ejus capita vulgavit Jacobus Gretserus Ingolstad. 1614, 4, cum Bernardo abbate Fontis Calidi et Ebrardo Bethuniensi; inde recusa haec trias scriptorum Anti-Waldensium in Bibliothecis Patrum Parisiensi anno 1644-1655, tomo IV, et Lugdunensi anno 1777, t. XXIV. Debet etiam iterum comparere inter Gretseri Opera, tomo XII




[Col. 1235]
INCIPIT OPUSCULUM ERMENGAUDI CONTRA HAERETICOS Qui dicunt et credunt mundum istum et omnia visibilia non esse a Deo facta, sed a diabolo.
(Opp. GRETSERI, t. XII p. 223.)



CAPUT PRIMUM. Deum esse rerum omnium creatorem
[Col. 1235A]

Haeretici dicunt et credunt mundum istum, et omnia quae in eo videntur, videlicet coelum, quod videmus, et solem, et lunam, et stellas, et terram, et omnia animalia, et homines, et ea quae in ea videntur, mare et pisces, et omnia quae in eo videntur vel sunt, dicunt in absconditis suis, ab omnipotenti Deo non esse facta, sed a principe malignorum spirituum. Quibus haereticis, et eorum isti malitioso errori plurimae Novi Testamenti auctoritates sunt contrariae.

Habetur in Evangelio B. Joannis, qui contra haereticos talem errorem affirmantes scripsit, dicens: »In principio erat Verbum, et Verbum erat apud [Col. 1235B] Deum, et Deus erat Verbum. Hoc erat in principio apud Deum. Omnia per ipsum facta sunt, et sine ipso factum est nihil (Joan. I).« In hoc manifestum est quod Deus omnipotens, Pater, et Filius, et Spiritus sanctus, creavit et fecit omnia visibilia et invisibilia, ut B. apostolus Paulus in Epistola ad [Col. 1236A] Hebraeos testatur, dicens: »Fide intelligimus saecula aptata esse Verbo Dei (Hebr. XI).« Item in eadem Epistola: »Qui omnia creavit, Deus est (Hebr. III).« Item, in Actibus apostolorum invenitur, quod omnes apostoli et discipuli in unum congregati vocem suam unanimiter levaverunt, dicentes: »Domine Deus, tu, qui fecisti coelum et terram, et mare, et omnia, quae in eis sunt, etc.« (Act. XIV.) Item, quod Joannes in Apocalypsi dicit: »Et angelus, quem vidi stantem supra mare, et super terram, levavit manum suam ad coelum, et juravit per viventem in saecula saeculorum, qui creavit coelum et terram, et omnia, quae in eis sunt,« etc. (Apoc. X.) Item in eodem: »Timete Dominum, et date illi honorem; quia venit hora judicii [Col. 1236B] ejus; et adorate eum, qui fecit coelum et terram, mare, et omnia quae in eis sunt, et fontes aquarum (Apoc. XIV).« Item Paulus in Epistola ad Hebraeos dixit: »Et tu in principio, Domine, terram fundasti, et opera manuum tuarum sunt coeli (Hebr. II).« Item in Evangelio secundum Matthaeum: [Col. 1237A] »Confiteor tibi, pater coeli et terrae,« etc. (Matth. XI.) Item Joannes de eodem: »Et mundus per ipsum factus est,« etc. (Joan. I.)

Et istae auctoritates Novi Testamenti vobis sufficiant, quamvis multae auctoritates in Novo et Veteri Testamento, et in prophetis eadem testificantes, quod Deus creavit et fecit omnia visibilia et invisibilia, inveniantur. Item in Actibus apostolorum Paulus et Barnabas: »Viri fratres, annuntiamus vobis, ab his vanis converti ad Deum vivum et verum, qui fecit coelum et terram, et omnia, quae in eis sunt, dans pluvias de coelo, et tempora fructifera, implens cibo et laetitia corda vestra (Act. XIV).«



CAPUT II. Non esse duos aeos
[Col. 1237B]

Hoc quod haeretici dicunt, duos esse deos, unum omnipotentem, et alium malignum, contra omnem divinam Scripturam sentiunt. Quia omnis Scriptura divinitus inspirata Novi et Veteris Testamenti, et omnium prophetarum, unum Deum solummodo affirmat. Dicit enim B. Paulus in Epistola ad Ephesios: »Unus Dominus, una fides, unum baptisma. Unus est Deus et Pater omnium, qui est super omnia, et in omnibus nobis (Ephes. IV).« Item Marcus in Evangelio: »Quidam de Scribis interrogavit Dominum Jesum quod esset omnium primum mandatum; Jesus autem respondit ei: Quia primum omnium mandatum est: Audi Israel: Deus tuus, Deus unus est. Et secundum: Dilige Dominum Deum [Col. 1237C] tuum ex toto corde tuo, etc. Et ait illi Scriba: Bene, magister, in veritate dixisti, quia unus est Deus, et non est alius praeter eum (Marc. XII).«



CAPUT III. Legem Mosaicam a vero Deo datam et latam.

Dicunt haeretici: »Legem Moysi quam Veterem dicimus, ab omnipotenti Deo non esse datam; sed a principe malignorum spirituum.« Cui errori plurimae auctoritates divinarum Scripturarum contradicunt. Dicit enim Dominus in Evangelio secundum Matthaeum: »Nolite putare quia veni solvere legem, aut prophetas, non veni solvere, sed adimplere (Matth. V).« Ipse, qui Filius Dei est, si lex a diabolo data fuisset, non dixisset se eam adimplere, imo [Col. 1237D] destrueret. Item, secundum Lucam: »Postquam consummati sunt dies purgationis Mariae, secundum legem Moysi tulerunt illum in Hierusalem, ut sisterent eum Domino, sicut scriptum est in lege Domini, etc., et ut darent hostiam, secundum quod dictum est in lege Domini (Luc. II).« Et iterum: »Et ut peracta sunt omnia secundum legem Domini, reversi sunt in Galilaeam in civitatem suam Nazareth (ibid.).« Et hoc certum est, et sine omni dubitatione, Christum, qui verus Deus, et verus homo est, non consentiret diabolicae legis praecepta in se servari, vel implere.

Item in Evangelio secundum Joannem Dominus dicit: »Nolite putare quia ego accusaturus sim vos apud Patrem: est qui accusat vos Moyses, in [Col. 1238A] quo vos speratis. Si enim crederetis Moysi, crederetis forsitan et mihi; de me enim ille scripsit. Si autem illius litteris non creditis, quomodo verbis meis credetis?« (Joan. V.) Ac si dicat: Qui non credit verba veteris legis, et in fide sua non recipit, verba Evangelii ad suam salutem credere, vel recipere non potest. Item in Evangelio secundum Lucam: Dominus cuidam legisperito, se interroganti, quid facere deberet ut vitam possideret aeternam, quaerens ab eo quid esset scriptum in lege, ille peritus respondens dixit ei: »Diliges Dominum Deum tuum ex toto corde tuo, et ex tota anima tua, et ex omnibus viribus tuis, et ex omni mente tua, et proximum tuum sicut te ipsum: dixitque illi: Recte respondisti; hoc fac et vives (Luc. X).« [Col. 1238B] Si enim lex Moysi a Deo data non fuisset, nunquam Christus pro ea observanda vitam promisisset. Item in eodem Dominus testatur: »Habent Moysen et prophetas; audiant illos,« etc. (Luc. XVI.) In hoc apparet quod observatio legis et prophetarum non permittit hominem ire ad poenarum loca inferni.

Item in eodem, cum Christus resurrexisset a mortuis, duobus discipulis euntibus in castellum Emmaus, apparens legem testificans dixit: »Nonne haec oportuit pati Christum, et ita intrare in gloriam suam? Et incipiens a Moyse, et omnibus prophetis, interpretabatur illis in omnibus Scripturis quae de ipso erant (Luc. XXIV).« Si enim lex [Col. 1238C] data esset a diabolo Moysi, nunquam Christus suis discipulis doceret, et interpretaretur. Item in eodem ipsa Veritas dixit: »Quoniam necesse est impleri omnia quae scripta sunt in lege Moysi et prophetis, et psalmis de me (ibid.).« Item in Evangelio secundum Matthaeum, Dominus Pharisaeis quaerentibus quare discipuli ejus traditiones seniorum transgrederentur, dicit: »Quare et vos transgredimini mandatum Dei, propter traditionem vestram? Nam Deus dixit: Honora patrem tuum et matrem tuam; et quicunque maledixerit patri vel matri, morte moriatur (Matth. XV).« Et certum est hoc testimonium de lege Moysi. Et Christus dixit hoc testimonium a Deo esse dictum et datum; ergo lex [Col. 1238D] a Deo data est.

Item in Actibus apostolorum Paulus ait: »Annuntio vobis Deum qui fecit coelum et mundum, et omnia quae in eo sunt: hic coeli et terrae cum sit Dominus (Act. XVII).« Idem Paulus in eodem (lib.) excusat se adversus Judaeos, de his de quibus accusabatur ante Felicem praesidem Caesareae, dicens: »Confiteor hoc tibi, quod secundum sectam, quam Judaei dicunt haeresim, sic deservio Deo meo Patri, credens omnibus quae in lege et prophetis scripta sunt (Act. XXIV).« Item Paulus in Epistola ad Romanos: »An ignoras,« dicit: »lex peccatum est? Absit! Lex quidem sancta et bona, et mandatum sanctum, et justum, et bonum (Rom. VII).«



CAPUT IV. Moysen non fuisse magum.
[Col. 1239A]

Item sunt quidam haeretici qui Moysen magum fuisse asserunt, et omnipotentem Deum non ei fuisse locutum, nec ei dedisse legem. Contra quem errorem Paulus in Epistola ad Hebraeos scripsit dicens: »Multifariam multisque modis olim Deus loquens patribus in prophetis, novissime diebus istis locutus est nobis in Filio (Hebr. I).« Sed Moyses est unus ex prophetis quibus Deus locutus est. Dicitur et »fidelis in domo (Num. XII),« cui Deus locutus est. Item in eadem: »Omnis namque domus fabricatur ab aliquo; qui autem omnia creavit, Deus est. Et Moyses quidem fidelis erat, in tota domo ejus, tanquam famulus, in testimonium [Col. 1239B] eorum verborum quae dicenda erant, Christus vero tanquam filius in domo sua: quae domus, sumus nos, si fiduciam, et gloriam spei, usque ad finem firmam retineamus (Hebr. III).« Apostolus vero non eum esse magum, sed fidelem in domo Dei esse famulum testatur.

Item Moyses in multis Scripturis Novi et Veteris Testamenti ac prophetarum, amicus et fidelis Dei dicitur. Sic B. Paulus in Epistola ab Hebraeos de eo commemoravit dicens: »Fide Moyses grandis factus negavit se esse filium Pharaonis, magis eligens affligi cum populo Dei, quam temporalis peccati habere jucunditatem, majores divitias aestimans thesauro Aegyptiorum improperium Christi. Aspiciebat enim in Dei remunerationem (Hebr. XI).« Ex [Col. 1239C] quibus apparet certissime, quoniam B. Paulus de Moyse, et de lege Moysi, et de Deo Hebraeorum non diffidebat: sed Moysen et sanctum, et bonum, et legem sanctam et bonam, et Deum Hebraeorum omnipotentem Deum asserebat, et corde credebat.



CAPUT V. Matrimonium esse licitum.

Haeretici secundum Tatianum haereticum, qui matrimonium damnabat omne, matrimonium maris et feminae ad invicem commiscentes, nullo modo posse salvari dicunt et credunt. Sed huic errori multa testimonia divinarum Scripturarum Novi et Veteris Testamenti sunt contraria.

Habetur in Evangelio secundum Matthaeum quod [Col. 1239D] Dominum Pharisaei interrogaverunt dicentes: »Si licet homini dimittere uxorem suam, quacunque ex causa? Qui respondens, ait eis: Non legistis, quia, qui fecit hominem ab initio, masculum et feminam fecit eos, et dixit: Propter hoc dimittet homo patrem et matrem, et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet (Matth. XIX).« Sed Christus ad hoc venit in hunc mundum ut hominem ab omni malo separet, et feminam similiter. Sed omne quod impedit hominem a vita aeterna, malum est, sed, si malum esset (uti) matrimonio, nunquam prohiberet Christus separari; nec etiam consentiret, qui in nullum malum consensit. Item in Marco de eodem: »Ab [Col. 1240A] initio autem creaturae, masculum et feminam fecit eos Deus,« etc. (Marc. X.) Item in Luca: »Fuit in diebus Herodis regis Judaeae sacerdos quidam nomine Zacharias de vice Abia, etc. Erant autem ambo justi ante Dominum, incedentes in omnibus mandatis et justificationibus Domini sine querela (Luc. I).« Sequitur itaque: quoniam justi erant, salvabuntur. »Et non erat filius illis; eo quod Elisabeth esset sterilis, et ambo processissent in diebus suis (ibid.).« Et etiam notandum quod non stetit per virum, quod non haberet filium: sed per mulierem, quia sterilis erat. »Et angelus Domini apparens Zachariae in templo, dixit ei: Ne timeas, Zacharia: quia exaudita est oratio tua. Uxor enim tua pariet tibi filium, et vocabis nomen ejus Joannem, [Col. 1240B] etc. Erit enim magnus coram Domino; et Spiritu sancto replebitur adhuc ex utero matris suae (ibid.).« Item: »Unde hoc sciam? Ego enim sum senex, et uxor mea processit in diebus suis (ibid.).« Et nota, quia hoc dixit, non credens verbis angeli propter uxoris senectutem, quia ipsa praecesserat conceptivam aetatem. Item: »Innuebant patri ejus, quem vellet vocari eum (ibid.).« Evangelista non vocaret eum patrem, nisi haberet filium. Nemo enim potest esse pater naturalis, nisi filium naturalem habeat. Item: »Zacharias pater ejus impletus est Spiritu sancto (ibid.).« Ecce trina paternitatis affirmatio. Et Evangelium non aufert eis, quin sint justi ambo ante Dominum pro generatione filii, si incedant in omnibus mandatis Domini nec [Col. 1240C] in Veteri Testamento, nec in Novo.

Item in Epistola ad Corinthios Apostolus dans consilium fidelibus Christianis, dixit: »Propter fornicationem unusquisque suam uxorem habeat, et unaquaeque virum suum. Vir uxori debitum reddat; similiter et uxor viro. Mulier sui corporis potestatem non habet, sed vir; similiter autem et vir corporis potestatem non habet, sed mulier. Nolite fraudare invicem, nisi forte ex consensu ad tempus, ut vacetis orationi (I Cor. VII).« Id est, nolite continere, altero nolente. Item in eodem: »Dico autem non nuptis, sed viduis: Bonum est illis si sic permanserint, sicut ego; quod si non continent, nubant: melius est enim nubere, quam uri. His autem, qui [Col. 1240D] matrimonio juncti sunt, praecipio non ego, sed Dominus, uxorem a viro non discedere, quod si discesserit, manere innuptam, aut viro suo reconciliari (ibid.).« Item sequitur: »Si quis ergo uxorem habet infidelem, et haec consentit habitare cum illo, non dimittat illam, etc. Sanctificatus est enim vir infidelis per mulierem fidelem,« et e converso: »alioqui filii vestri immundi essent. Nunc autem mundi sunt (ibid.).« Non credidit Apostolus virum et uxorem, si sunt fideles, pro redditione maritalis debiti amittere suam sanctitatem, si caetera eorum opera sint bona.

Item Apostolus in eadem: »Si acceperis uxorem, non peccasti: et, si nupserit virgo, non peccavit.« (Ibid.) Idem in eadem Apostolus ait: »Qui matrimonio [Col. 1241A] jungit virginem suam, bene facit: et qui non jungit, melius facit (ibid.).« Haec praecepta supradicta Apostolus suis discipulis non daret, et haec verba eis non scriberet, si propter hoc conjugale factum crederet eos esse damnandos.

Item Apostolus in Epistola ad Timotheum: »Spiritus manifeste dicit quia in novissimis temporibus discedent quidam a fide, attendentes spiritibus erroris, et doctrinis daemoniorum; in hypocrisi loquentium mendacium, prohibentium nubere (I Tim. IV).« Et nota quod Spiritus sanctus aperte manifestavit quosdam de fide discedere, et eos (doctrinis) daemoniorum adhaerere, mendacium in hypocrisi loqui. Et illi tales nubere prohibent. Item in eadem Apostolus: »Volo juniores nubere, filios [Col. 1241B] procreare, matresfamilias esse, nullam occasionem dare adversario maledicti gratia (I Tim. V).« Et nota quod Apostolus non credidit pro hoc facto esse aliquam damnationis occasionem conjugatis.

Item habemus in Epistola I B. Petri. B. vero Petrus apostolus, qui princeps omnium apostolorum a Deo constitutus fuit, et etiam totius Ecclesiae caput, ut in Evangelio Christus ait: »Tu vocaberis Cephas,« et in eodem: »Tu es Petrus, et super hanc petram aedificabo Ecclesiam meam (Matth. XVI),« postquam viris, fidelibus Christianis doctrinam suam scripsisset, scripsit mulieribus, qualiter propriis viris suis subjectae essent, humilitatem servantes et modestiam, dicens: »Similiter et mulieres [Col. 1241C] subditae sint viris suis; ut et, si qui non credunt verbo, per mulierum conversationem sine verbo lucrifiant, etc., sic enim aliquando sanctae mulieres, sperantes in Deo, ornabant se suis viris, sicut Sara obediebat Abrahae, dominum eum vocans, cujus estis filiae, benefacientes,« etc. (I Petr. III). Hic innuit B. Petrus viros ab uxoribus et uxores a viris non discedere; quia Abraham a Sara, uxore sua, non discessit, nisi per mortem: sed, nutu Dei cognovit eam, et filium genuit, sicut Elcana Annam, et Joachim Susannam.

Item B. Paulus in Epistola ad Corinthios: »Volo vos scire quod omnis viri caput est Christus, caput autem mulieris est vir, caput vero Christi est Deus. Non vir ex muliere, sed mulier ex viro. Etenim [Col. 1241D] non est creatus vir propter mulierem, sed mulier propter virum. Verumtamen, neque vir sine muliere, neque mulier sine viro, in Domino (I Cor. XI).«

Item habetur secundum Joannem (cap. II) quod Salvator noster, et Mater ejus, et discipuli ejus vocati venerunt ad nuptias, et in iisdem nuptiis initium signorum suorum coram discipulis suis fecit, scilicet de aqua vinum. Propter hoc certissimum est nuptias esse bonas, quia non est credendum, nisi bonae essent, Christum venisse: nec tantum (quia) miraculum [dicitur] in eis fecisse. Item Paulus in Epist. ad Corinth.: »Mulier alligata est lege viri, quanto tempore vir ejus vivit; quod si dormierit vir ejus, liberata est a lege viri; et cui [Col. 1242A] vult, nubat, tantum in Domino (I Cor. VII).« Item Paulus ad Timotheum: »Salvabitur mulier per generationem filiorum, si permanserit in fide, et dilectione, et sanctificatione, et sobrietate (I Tim. II).«



CAPUT VI. Conceptionem et nativitatem Joannis Baptistae a bono angelo annuntiatam esse.

Item Joannem Baptistam non a bono angelo, sed a daemoniaco nuntiatum fuisse. Nec bonum eum esse credunt. Sed contra hunc errorem multa in Evangeliis testimonia inveniuntur, ut in Evangelio B. Joannes scripsit: »Fuit homo missus a Deo, cui nomen erat Joannes. Hic venit in testimonium,« etc. (Joan. I.) Item idem in eodem testatus est de [Col. 1242B] Christo: »Ecce Agnus Dei, ecce qui tollit peccata mundi (ibid.).« Item testimonium Joannes perhibuit de Christo: »Qui misit me baptizare in aqua, ille mihi dixit: Super quem videris Spiritum Dei descendentem, et manentem super eum, hic est qui baptizat in Spiritu sancto,« etc. (Ibid.) Item in eodem: »Qui habet sponsam, sponsus est: amicus autem sponsi, qui stat, et audit cum gaudio, gaudet propter vocem sponsi. Hoc ergo gaudium meum impletum est (Joan. III).« Item in Evangelio secundum Matthaeum Christus ipsum Joannem Baptistam commendat, dicens: »Amen dico vobis, non surrexit inter natos mulierum major Joanne Baptista (Matth. XI).« Item: »Quid existis in desertum [Col. 1242C] videre? Prophetam? Dico vobis, et plus quam prophetam. Hic est enim de quo scriptum est: Ecce ego mitto angelum meum ante faciem tuam, qui praeparabit viam meam ante te (ibid.).« Qui de Joanne sentit malum, vel perverse, contra Christum, et contra apostolos, et contra catholicam fidem est.

Habemus in Evangelio quod ipse Joannes Baptista in flumine Jordanis Christum baptizavit, et Spiritum sanctum in specie columbae super eum descendentem vidit, et coelos apertos, et vocem Patris dicentis: »Hic est Filius meus dilectus, in quo mihi bene complacui (Matth. IV).« Si ipse esset a maligno spiritu nuntiatus, ut haeretici dicunt, nunquam Christus ab eo se permitteret baptizari: [Col. 1242D] nec tantum sacramentum ab eo vellet initiari. Item in Matthaeo, ipse Christus eum approbat dicens Pharisaeis: »Amen, amen dico vobis, quia publicani et meretrices praecedunt vos in regnum Dei. Venit enim Joannes Baptista ad vos in via justitiae, et non credidistis ei: publicani et peccatores et meretrices crediderunt ei. Vos autem eum videntes, nec poenitentiam habuistis postea, ut crederetis ei (Matth. XXI). Ecce Christus de Joanne Baptista asseverat dicens quod in viam justitiae, in qua itur ad regnum Dei, ipse Joannes in ea ambulabat, et eam praedicabat. Quod non ageret, si malignus vel a maligno spiritu fuisset nuntiatus. Item in Evangelio secundum Joannem de commendatione Joannis Baptistae: »Vos misistis ad Joannem: ipse testimonium [Col. 1243A] veritati perhibet. Ego autem non ab homine testimonium accipio; sed, hoc dico, ut vos salvi sitis: Ille erat lucerna ardens et lucens. Voluistis autem vos exsultare ad horam in luce ejus (Joan. V).«



CAPUT VII. De Christi incarnatione, nativitate, passione, morte, resurrectione, et num vere manducaverit ac biberit.

De incarnatione Christi sunt quidam haeretici: inter istos Condomanam haeresim sequentes, qui dicunt »Christum non ex femina natum; nec habuisse veram carnem, nec vere mortuum; nec quidquam passum: sed simulasse passionem. Nec credunt eum manducasse, nec bibisse; et quasi [Col. 1243B] phantasticum corpus habuisse; nec eum resurrexisse.«

Contra hunc errorem haereticorum eorum qui non credunt Christum de virgine femina fuisse natum, destruendum, testimonium habemus in Matthaeo: »Cum natus esset Jesus in Bethlehem Judae (Matth. II).« Idem in eodem. »Apparuit angelus Domini in somnis Joseph, dicens: Surge et accipe puerum cum Maria matre ejus,« etc. (Ibid.) Item in Evangelio secundum Lucam: »Ascendit autem Joseph a Galilaea in Bethlehem civitatem, ut profiteretur ibi cum Maria desponsata sibi uxore praegnante. Et impleti sunt dies, ut pareret; et peperit filium suum primogenitum, etc.« (Luc. II.) Item [Col. 1243C] in eodem angelus Domini nativitatem pastoribus nuntiavit, dicens: »Ecce enim evangelizo vobis gaudium magnum, quod erit omni populo, quia natus est vobis hodie salvator, qui est Caristus Dominus, in civitate David. Et hoc vobis signum: invenietis infantem pannis involutum, et positum in praesepio (ibid.).« Item in eodem: »Postquam consummati sunt dies octo, ut circumcideretur puer, vocatum est nomen ejus Jesus: quod vocatum est ab angelo, priusquam in utero conciperetur (ibid.).« Item in eodem: »Cum factus esset Jesus annorum duodecim, ascendentibus illis Hierosolymam, secundum consuetudinem diei festi, consummatisque diebus, cum redirent, remansit puer Jesus in Hierusalem; et non cognoverunt parentes [Col. 1243D] ejus, etc. Et Jesus proficiebat aetate et gratia, et Spiritu sancto apud Deum, et homines (ibid.). Item in Epistola ad Galatas, Paulo attestante, Christum natum fuisse ex muliere, cum dixit: »At ubi venit plenitudo temporis, misit Deus Filium suum natum ex muliere, factum sub lege, ut eos, qui sub lege erant, redimeret (Galat. IV).«

Habemus etiam plura testimonia de Christi conceptione, nativitate, circumcisione, pueritia, aetate, adolescentia. Item Joannes de nativitate: »Ego in hoc natus sum, et ad hoc veni, ut testimonium perhibeam veritati (Joan. XVIII).«

De incarnatione Christi testimonia adversus [Col. 1244A] haereticos, qui non credunt Christum habuisse veram carnem, sed aerium corpus eum assumpsisse.

Sed contra hunc errorem Joannes Evangelium suum scripsit, dicens: »In principio erat Verbum, et Verbum erat apud Deum, et Deus erat Verbum, etc. Et Verbum caro factum est, et habitavit in nobis (Joan. I).« Idem in eodem; »Judaei rogaverunt Pilatum, quoniam Parasceve erat, ut non remanerent corpora in cruce Sabbato, etc., ut eorum crura frangerentur. Et milites quidem primi fregerunt crura, et alterius, qui crucifixus est cum eo; ad Jesum autem cum venissent, ut viderunt eum jam mortuum, non fregerunt ejus crura, sed unus militum lancea latus ejus aperuit; et continuo exivit [Col. 1244B] sanguis et aqua. Et qui vidit, testimonium perhibuit; et verum est testimonium ejus (Joan. XIX).« Et Joannes in Epistola I dicit: »Omnis spiritus qui confitetur Jesum in carne venisse, ex Deo est. Et omnis spiritus qui solvit Jesum, ex Deo non est,« id est negat eum carnalem esse hominem [(2) 1Kb] . »Et hic est Antichristus (I Joan. IV).« Idem in eadem: »Et scimus quoniam Filius Dei venit, et induit carnem pro nobis, et mortuus est, et resurrexit a mortuis, pro nobis (ibid.).« Item idem Joannes in secunda Epistola: »Jam multi seductores exierunt in mundum, qui non confitentur Jesum Christum in carne venisse. Hic est seductor et Antichristus. Omnis, qui recedit, [Col. 1244C] et non manet in doctrina Christi, Deum non habet. Qui permanet in doctrina,« hoc est, in fide apostolica,« hic et Patrem et Filium habet. Si quis venit ad vos, et hanc doctrinam non affert, sed Jesum Christum in carne venisse negat, nolite recipere eum in domum, nec ave ei dicatis. Qui enim dicit illi, Ave, communicat operibus illius malignis (I Joan. 9-11).«

Item Paulus in Epistola ad Romanos: »Quod ante promiserat per prophetas suos in Scripturis sanctis de Filio suo, qui factus est ei ex semine David secundum carnem, qui praedestinatus est Filius Dei,« etc. (Rom. I.) Item Petrus in Epistola prima: »Christo ergo passo in carne, et vos eadem cogitatione armamini, quia qui passus est in carne, [Col. 1244D] desiit a peccatis (I Petr. IV).«

Item contra eosdem haereticos qui non credunt Christum passum, nec fuisse mortuum: contra hunc errorem Matthaeus in Evangelio scripsit dicens: »Jesum flagellatum Pilatus tradidit Judaeis, ut crucifigeretur: tunc milites praesidis suscipientes Jesum in praetorio, exuentes eum chlamydem coccineam circumdederunt ei, et plectentes coronam de spinis, posuerunt super caput ejus, et arundinem in dextera ejus,« etc. Item in eodem: »Tum crucifixerunt eum,« etc. Item in eodem: »Tunc unus militum, accepta lancea, punxit latus ejus, et exivit sanguis et aqua (Matth. XXVII).« Haec de [Col. 1245A] Christi passione et ejus morte. Caeteri evangelistae in Evangeliis suis haec eadem testificantur. Item in Actibus apostolorum: »Petrus stans cum omnibus apostolis inter Judaeos, dixit: Viri Israelitae, audite verba haec: Jesum Nazarenum, virum approbatum a Deo, verbis, virtutibus, prodigiis et signis, quae fecit per illum Deus in medio vestri, sicut vos scitis: hunc definito consilio, et praescientia Dei traditum, per manus iniquorum affligentes interemistis; quem Deus suscitavit solutis doloribus inferni (Act. II).« Et hoc testimonium (est) de passione, et morte Christi, et etiam de resurrectione, quod omnes apostoli in eodem loco manentes testificati sunt.

Item Petrus de passione Christi in Epistola I: [Col. 1245B] »Christus passus est pro nobis, vobis relinquens exemplum, ut sequamini vestigia ejus, etc. Cum pateretur, non comminabatur; qui peccata nostra pertulit in corpore suo super lignum, cujus morte sanati sumus (I Petr. II).« Item Paulus in Epistola ad Romanos de morte ejus dixit: »Quoniam cum adhuc peccatores essemus, Christus pro nobis mortuus est (Rom. V).« Idem in eadem: »Christus Jesus, qui pro nobis mortuus est, imo qui et resurrexit (Rom. VIII);« et de his plura testimonia habentur.

De Christi resurrectione contra haereticos qui non credunt Christum resurrexisse a mortuis, Matthaeus in Evangelio de resurrectione Christi dicit: [Col. 1245C] »Angelus dixit mulieribus: Nolite timere; scio quod Jesum qui crucifixus est quaeritis. Non est hic; surrexit, sicut dixit (Matth. XXVIII).« Hoc idem testantur Marcus et Lucas in Evangeliis suis. Item Joannes in Evangelio dicit: »Solvite templum hoc, et in tribus diebus excitabo illud. Ille autem dicebat de templo corporis sui. Cum ergo resurrexisset a mortuis, recordati sunt discipuli ejus, quia hoc dicebat,« etc. (Joan. II.) Item in Evangelio secundum Lucam, humanam carnem Christum habere, testimonium affirmans: »Videte manus meas et pedes meos, quia ego ipse sum; palpate et videte, quia spiritus carnem et ossa non habet, sicut me videtis habere. Et cum hoc dixisset, ostendit eis manus et pedes (Luc. XXIV).« Item [Col. 1245D] Joannes in Evangelio de carnis resurrectione: »Venit Jesus, januis clausis, et stetit in medio discipulorum suorum, et dixit eis: Pax vobis. Deinde dicit Thomae: Infer digitum tuum huc, et vide manus meas; et affer manum tuam, et mitte in latus meum, et noli esse incredulus, sed fidelis (Joan. XX).«

Sunt quidam haereticorum qui non credunt quod Christus manducavit et bibit, dum cum suis discipulis manebat ante passionem. Sed contra hunc errorem destruendum habemus in Evangelio secundum Matthaeum testimonium quod ipse Christus, qui est Veritas, protulit, dicens: »Venit enim Joannes Baptista, neque manducans panem, neque bibens vinum, et dicunt: Daemonium habet. Venit [Col. 1246A] Filius hominis manducans et bibens, et dicunt: Ecce homo vorax, et potator vini, publicanorum et peccatorum amicus (Matth. X).« Item Lucas in Evangelio testimonium perhibet quod ipse manducavit, dicens: »Rogabat autem quidam de Pharisaeis, ut manducaret cum illo (Luc. VII).« Certissimum est eum manducasse; aliter non invitaretur ab aliquo ad manducandum.

Item in eodem Lucas: »Rogavit quidam Pharisaeus ut pranderet apud se; et ingressus recubuit (Luc. XI).« Idem in eodem testatur: »Et factum est, cum intrasset Jesus in domum cujusdam principis Pharisaeorum manducavit panem.« Item Joannes in Evangelio: »Rabbi, manduca (Joan. IV).« Hoc dixerunt ei discipuli sui, cum venissent a Samaria, [Col. 1246B] afferentes cibos, quos emerant, etc. Si aliquis objiciat eum illis dixisse: »Habeo alium cibum manducare quem vos nescitis (ibid.),« verum est, quia ipse Christus duobus cibis utebatur, scilicet carnali et spirituali, hoc, de spirituali dixit. Nec enim minus est credendum, quod caeteri evangelistae testantur, eum usum fuisse cibo temporali.

Item in Evangelio secundum Matthaeum, quando interrogaverunt eum discipuli dicentes: »Ubi vis paremus tibi comedere Pascha? (Matth. XXVI)« dixerunt, »tibi,« non, sibi »parare Pascha;« quod certificat eum manducasse cibum temporalem, dum erat cum illis. Item in eodem testimonium [Col. 1246C] (est) quod ipse Christus dixit: »Qui intingit mecum manum in paropsidem, hic me tradet (ibid.)« Non est credendum quod ipse Christus manum in paropsidem intingeret, nisi manducaret. Hoc idem Marcus et Lucas testificantur in Evangeliis suis. Haec testimonia sunt de Christi comestione antequam pateretur.

Post passionem vero suam testatur Lucas in Evangelio eum coram discipulis suis manducasse, dicens: »Habetis hic aliquid quod manducetur? At illi obtulerunt ei partem piscis assi et favum mellis. Et cum manducasset coram eis, sumens reliquias, dedit eis (Luc. XXIV).« Ibidem Lucas in Actibus apostolorum testatur dicens: »Et convescens praecepit eis, ab Hierosolymis ne discederent [Col. 1246D] (Act. I).« Et ita certissimum est ac firmum, Christum, antequam pateretur, omnibus actibus humanis uti, ut Paulus in Epistola ad Philipp. testatur dicens: »Hoc enim sentite in vobis, quod et in Christo Jesu, qui, cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens, et habitu inventus ut homo, humiliavit semetipsum usque ad mortem (Philipp. IV).« Et ista de Christi humanitate sufficiant.



CAPUT VIII. De ecclesiis manufactis.

De ecclesiasticorum institutionibus in Veteri Testamento legitur quod Dominus Moysi tabernaculum non manufactum in monte ostendit dicens: »Vade, [Col. 1247A] et fac tabernaculum non manufactum simile huic, in quo habitem inter illos, quando loquar ad te: in quo offerantur a sacerdotibus dona, et libamina, et sacrificia, et hostiae et oblationes allatae a populo Israelitico.«

Tunc Moyses secundum praeceptum Domini fideliter peregit. Et post Moysen, quando populus Israel intravit terram promissionis, detulit illud secum in Silo, in quo erat arca testamenti, intra quam erat urna aurea continens manna, et tabulae testamenti, et virga Aaron, quae fronduerat.

Deinde post multum tempus, Salomon filius David, jussu Domini aedificavit templum manufactum in Hierusalem; in quo omnis populus Israeliticus ad adorandum et sacrificandum conveniebat: sicut [Col. 1247B] et patres eorum in priori tabernaculo venire consueverant: ita observantes legalia praecepta Dominica, usque ad adventum Christi.

Veniens autem Christus, nolens destruere legem, sed adimplere, a suis parentibus voluit in eo praesentari, et secundum legem datam a Deo, sicut mos erat offerri. Invenitur post hoc eum venisse in templum in adolescentia cum parentibus suis, cum XII esset annorum (Luc. II). Post triginta vero annos suae aetatis, venit Hierusalem, ut invenitur in Evangelio secundum Matthaeum, »et intravit in templum, et omnes ementes et vendentes ejecit de templo, dicens: Domus mea, domus orationis vocabitur (Matth. XXI);« nam et ipse [Col. 1247C] Christus testificatus est templum »domum Dei esse (et) orationis.« Item Marcus idem testimonium iisdem verbis protulit in Evangelio suo (cap. XI); et etiam prohibebat ne quisquam ferret vas per templum. Item Lucas his verbis testatur in Evangelio suo. Item Joannes in Evangelio suo scripsit, dicens: »Et Jesus invenit in templo vendentes boves et oves, et columbas, etc.« (Joan. II.)

Invenitur in Evangeliis quod Christus multoties venit in templum, ibique docebat populum; et in eo multa signa et miracula in curationibus infirmorum faciebat, ut Matthaeus evangelista narrat: »Et accesserunt ad Jesum caeci et claudi, et sanavit eos (Matth. XXI).« Habemus et in Evangeliis, dum Jesus [Col. 1247D] praedicando perambulasset civitates Israeliticas, intrabat potius synagogas Judaeorum, ibique docens populum de regno Dei, et in eis multa signa et mirabilia peragebat, ut dicitur in Matthaeo: »Et circuibat Jesus civitates omnes et castella, docens in synagogis eorum, et praedicans Evangelium, et curans omnem languorem et omnem infirmitatem (Matth. IX).« Item in Evangelio Matthaei ipsemet testatur dicens vobis: »Quotidie apud vos sedebam docens in templo (Matth. XXVI).« Iisdem verbis testatur Joannes in Evangelio suo: »Ego semper docui in synagoga et in templo, quo omnes Judaei conveniunt; et in occulto locutus sum nihil (Joan. XVIII).«

Si objicitis nobis quod saepius praedicabat in aliis [Col. 1248A] locis quam in templis vel synagogis, verum est; sed propter turbarum multitudinem ad se venientium, ne essent impedimento ministris templi et synagogarum, ne minus redderent vota sua, et ea quae sibi injuncta erant, in montibus et in aliis locis discedebat.

Post Ascensionem vero ejus, discipuli, Christum Magistrum suum et Salvatorem imitari cupientes, quandiu in Hierusalem morarentur, quotidie in templum orare veniebant, ut in Actibus apostolorum invenitur: »Quotidie erant apostoli perdurantes et orantes unanimiter in templo (Act. II).« Et iterum: »Petrus et Joannes ascendebant in templum, ut orarent, ad horam orationis nonam (Act. III).« Item in eodem, cum Annas princeps sacerdotum, [Col. 1248B] et omnes qui cum illo erant, injecerunt manus in apostolos, et posuerunt illos in custodia publica: »Angelus autem Domini per noctem aperiens januas carceris, et educens eos, dixit: Ite, et stantes loquimini in templo plebi omnia verba vitae hujus (ibid.).« Unde habuit initium domus orationis manufacta, quam nos ecclesiam vocamus.

Cum apostoli et eorum discipuli ab Hierusalem essent expulsi, et per diversas mundi partes, Dei voluntate, fuissent dispersi, et in civitatibus universis Judaeorum vidissent aedificia synagogarum, transeuntes ad gentes, diversorum templa idolorum intra civitates eorum invenientes, in quibus [Col. 1248C] sua vota et sua sacrificia daemoniorum idolis offerentes, et ad haec persolvenda assidue erant convenientes: inierunt apostoli consilium a Spiritu sancto, ut a tanto errore et maleficio facilius possent evellere, et a diabolicis vinculis eos eruere, ut in nomine Patris, et Filii, et Spiritus sancti domus manu factas aedificare juberent: et ad instar templi cas aedificare ostenderent, in quibus fidelis populus ad baptizandum, et adorandum, et sacrificandum, ad verbum Dei audiendum, et ad omnia Christianitatis sacramenta percipiendum, fideliter ac devote convenirent. Et in eas domos, quas propter congregationem populi in eis ecclesias vocamus, apostoli ministros, videlicet episcopos, presbyteros, diaconos ad Christi mysterium perficiendum constituerunt, [Col. 1248D] sicut in Actibus apostolorum legitur: »Et cum constituissent per singulas ecclesias presbyteros, et orassent cum jejunantibus, commendaverunt eos Domino, in quem crediderunt (Act. XXIII).«

Ex hoc habemus quod ab apostolis presbyteri primitus in Ecclesia Dei fuerunt ordinati. Diaconos habemus in Epistola ad Corinthios; quos Apostolus redarguens, domum, in qua erant fideles congregati, vocavit ecclesiam, dicens: »Nunquid non habetis domos ad manducandum et bibendum? aut ecclesiam Dei contemnitis, et confunditis eos, qui non habent? Quid dicam vobis? laudo vos? in hoc non laudo (I Cor. XI).«

Item ait Paulus in Epistola ad Corinthios: »Mulieres [Col. 1249A] in ecclesiis taceant. Non enim permittitur eis loqui; sed, subditas esse, sicut lex dicit. Si quid autem volunt discere, domi viros suos interrogent. Turpe est enim mulieri loqui in ecclesia (I Cor. XIV).«

In hoc et multis aliis dat Apostolus intelligere quod omnis domus ubi fideles congregati sunt, ad participandum Christi sacramenta constituta, ecclesia nominetur.

Item Joannes in Epistola ultima dicens comminando Diotrephi, scripsit: »Propter hoc si venero, commonebo ejus opera, quae facit, verbis malignis, garriens in nos: et quasi non ei ista sufficiant, neque ipse suscipit fratres, et eos, qui suscipiunt, prohibet, de ecclesia ejicit.« Item Paulus ad Timotheum: [Col. 1249B] »Si autem tardavero, ut scias, quomodo oporteat te conversari in domo Domini, quae est ecclesia Dei vivi, etc. (I Tim. III).«

In his testimoniis apostolorum supra scriptis, et in aliis multis in hoc tractatu inscriptis, plane ostenditur quod domus Dei, et domus orationis, ecclesia manufacta dicitur et intelligitur, in qua Christi sacramenta a ministris ordinatis ad salutem fidelium Christianorum perficiuntur.



CAPUT IX. De altaribus

Sed quoniam omnes haeretici ecclesiam manu factam, et altaria quae in eis sunt, et sacramenta quae in eis a ministris Dei fiunt, et omnia ornamenta [Col. 1249C] ecclesiastica ad nihilum deputant, et ad salutem animarum nihil proficere dicunt, et despiciunt, ad hunc tantum errorem et tam nefarium destruendum testimonia breviter proferemus. Et primum de altari, sine quo ecclesia manu facta esse non debet, nec dici [benedici forte] debet; in quibus munera, oblationes et hostiae pro peccatis offeruntur. Habemus in Evangelio secundum Matthaeum quod ipsa Veritas offerentem docet, [et] qualiter offerre debeat, instruit, dicens: »Si offers munus tuum ad altare, et ibi recordatus fueris, quia frater tuus habet aliquid adversum te, relinque ibi munus tuum ante altare, et vade prius reconciliari fratri tuo; et tunc veniens, offeres munus tuum (Matth. XVI).« Hoc innuit ipse Christus, ut fideles [Col. 1249D] habeant in ecclesiis altaria in quibus munera offerant.

Item in Evangelio secundum Lucam: ipse Christus voluit offerri a parentibus suis in templo, secundum legem Domini, et offerri pro se hostias ad altare quod erat in templo, scilicet »par turturum, aut duos pullos columbarum (Luc. II).« Ex hoc datur intelligi quia sicut Christus offerri voluit altari et pro se hostiam dari, ut omnes fideles qui sunt in partibus mundi, universim altaria habeant, in quibus pro suis peccatis Deo munera et oblationes offerant. Item Paulus de eodem in Epistola ad Corinthios, discipulos suos instruens ut habeant altaria, et in his Deo serviant; et de altario donis Deo servientes fiant participes, ita scripsit: »Qui [Col. 1250A] altario deserviunt, cum altario participent (I Cor. IX).« Item Paulus, ut scriptum est in Actibus apostolorum, »obtulit in templo pro se, et pro caeteris qui cum eo erant purificati, hostias ad altare (Act. XXI);« nolens despicere, vel ad nihilum deputare altaria, sed exemplificavit.

Item in Apocalypsi (cap. VIII) Joannes testificatur se vidisse altare in coelo, in quo incensa multa, quae sunt orationes sanctorum, ab angelo offerebantur. Unde B. Joannes, quia in coelo coram Deo altare aureum vidit, in terra, in ecclesiis manu factis altare manu factum mundum et purificatum aedificari voluit.

Contra istos supra dictos errores quasi maximam nubem testium Veteris Testamenti, scilicet legis, [Col. 1250B] prophetarum et Psalmorum, possumus inducere. Sed, quoniam ipsi haeretici respondere (nec rationem reddere ad objecta sibi testimonia Veteris Testamenti legis et prophetarum) nolunt, videlicet quia ignorant, sed statim convicti essent, propterea in his laborare noluimus, nisi tantum in his testimoniis quae de libris Novi Testamenti decerpsimus; quibus nolle respondere, nullam rationem reddere possunt, nunc injustam occasionem habent.



CAPUT X. De cantu ecclesiastico.

Item haeretici improbant ecclesiae cantum et laudes, quas clerici de Novo et Veteri Testamento reddunt Deo Creatori suo. Contra hunc errorem proferimus [Col. 1250C] testimonium Pauli dicentis in Epistola ad Ephesios: »Impleamini Spiritu sancto, loquentes vobismetipsis in psalmis et hymnis, et canticis spiritualibus, cantantes in cordibus vestris Domino; gratias agentes semper pro omnibus, in nomine Domini nostri Jesu Christi, Deo et Patri (Ephes. V).«

Item de eodem Paulus ad Coloss. dicens: »Verbum Christi habitet in vobis abundanter in omni sapientia, docentes et commonentes vosmetipsos psalmis et hymnis, et canticis spiritualibus in gratia cantantes in cordibus vestris Domino (Coloss. III).«

Item Joannes in Apocalypsi vidit XXIV seniores, [qui] »ceciderunt coram Agno, habentes singuli [Col. 1250D] phialas aureas, plenas odoramentorum, quae sunt orationes sanctorum: et cantabant canticum novum dicentes: Dignus es, Domine, accipere librum, et aperire signacula ejus, quoniam occisus es, et redemisti nos Deo in sanguine tuo (Apoc. V).«

Item in eodem Joannes dicens: »Et vocem, quam audivi, sicut citharoedorum citharizantium in citharis suis, et cantabant quasi canticum novum, ante sedem Dei (Apoc. XIV).« Et in alio loco: »Habentes citharas Dei, et cantantes canticum Moysi servi Dei,« etc. (Apoc. XV.) Item Joannes in eodem: »Audivi vocem magnam turbarum multarum in coelo dicentium, Alleluia: laus et gloria et virtus Deo nostro est; quia vera et justa judicia ejus sunt (Apoc. XII).«



CAPUT XI. De sacramento corporis et sanguinis Christi.
[Col. 1251A]

Postquam de domo Domini, quae est Ecclesia, aliqua et non omnia, quae nobis occurrunt, perstrinximus testimonia, de sacramento corporis et sanguinis Christi, quod omnibus sacramentis est dignius, a quo et cujus consecratio in domo Domini, quae est Ecclesia Dei vivi, Paulo attestante (I Tim. III), celebratur, contra haereticam pravitatem divinam auctoritatem in medium proferamus.

Christus videns sibi imminere mortem, volens commendare nobis sacramentum corporis et sanguinis, accipiens panem et gratias agens, benedixit et fregit, deditque discipulis suis; et calicem similiter. Unde Matthaeus evangelista: »Coenantihus [Col. 1251B] autem eis, accepit Jesus panem, et benedixit ac fregit, et dedit discipulis suis, et ait: Accipite, et comedite; hoc est corpus meum. Et accipiens calicem, gratias egit, et dedit illis, dicens: Bibite ex hoc omnes. Hic est enim sanguis meus novi testamenti, qui pro multis effundetur in remissionem peccatorum (Matth. XXVI).«

Item de eodem Marcus: »Et manducantibus illis, accepit Jesus panem, et benedicens, fregit, et dedit eis, et ait: Sumite, hoc est corpus meum. Et accepto calice, gratias agens, dedit eis; et biberunt ex illo omnes. Et ait illis: Hic est sanguis meus, novi testamenti, qui pro multis effundetur (Marc. XIV).« Item Lucas: »Et accepto pane, gratias [Col. 1251C] egit, et fregit, et dedit eis, dicens: Hoc est corpus meum, quod pro vobis tradetur; hoc facite in meam commemorationem. Similiter et calicem, postquam coenavit dicens: Hic est enim calix novum testamentum in sanguine meo, qui pro vobis effundetur (Luc. XXII).« Evangelistae namque asserunt quod Dominus accepit panem, et dedit discipulis suis, dicens: »Hoc est corpus meum.«

Nota singula: »Accepit panem, benedixit, et fregit, et dedit.« Non habetur in Evangelio quod Dominus acceperit corpus suum, quod benedixerit quod fregit, quod dedit discipulis suis, sed testantur evangelistae quod acceperit panem, et benedicens fregerit, et dederit eis, dicens: »Hoc est corpus meum; hic est calix meus novi testamenti [Col. 1251D] in sanguine meo, qui pro vobis fundetur.«

Sed haeretici dicunt quod illud, hoc, demonstrativum pronomen, non refertur ad panem, quem in manibus tenebat, et cui benedicebat, et quem frangebat, et suis discipulis distribuebat; sed refertur ad corpus suum, quod haec omnia perficiebat. Unde eorum error tam nequissimus originem habuit, ignorantes vim pronominis. Hoc, non potest relative referri, nisi his [nisi ad ea] de quibus facta mentio. Sed in traditione hujus sacramenti de corpore suo mentio nulla tunc facta fuerat: ergo falsissimum est quod autumant. Sed, sicut farina, et aqua, et sal, cum haec tria commista fuerint et decocta amplius non sunt farina, neque aqua, neque sal, quae ante fuerant; [Col. 1252A] sed, vere panis purus est, et dicitur; ita panis, quem post coenam Jesus Christus manibus suis accepit, postquam hunc benedixit et fregit, corpus Christi, non panis intelligitur esse, et creditur, quem Christus Salvator noster et Redemptor in coena suis discipulis dedit, dicens: »Accipite, et comedite; hoc est corpus meum.« Eadem ratione, et de calice, postquam gratias agens dedit suis discipulis, et dixit eis: »Bibite ex hoc omnes; hic est sanguis meus novi testamenti, qui pro multis effundetur in remissionem peccatorum.« Et addidit: »Quotiescunque feceritis, hoc facite in meam commemorationem.«

Haec verba, quae a Christo in coena super istud sacramentum prolata fuerunt, maxime, quasi ultimum [Col. 1252B] testamentum, notari debent. Sed, cum dixit, »quotiescunque feceritis, hoc facite in meam commemorationem,« in his verbis indicatur quod Christus istud tantum, et tam sanctissimum sacramentum, noluit, ut ibi finem haberet, sed apostolis suis, sicut cohaeredibus, et eorum successoribus hoc sacramentum, post suam passionem et resurrectionem et ascensionem suam in sempiternum facere praecepit in memoriam suae passionis et in spe salutis aeternae.

Cum Dominus Jesus discipulos suos congregasset, carnem suam in specie panis, et sanguinem suum in specie vini se daturum, illis promisit, ut in Evangelio B. Joannis continetur (Joan. VI), [Col. 1252C] et dicit: »Panis, quem ego dabo vobis, caro mea est pro mundi vita.« Judaei autem haec audientes, inter se litigabant, dicentes: »Quomodo potest nobis dare carnem suam ad manducandum?« Propter hujusmodi litigationem, et quia intellexit eos spiritualem intellectum non habere, sub certa assertione dixit eis: »Amen, amen dico vobis, nisi manducaveritis carnem Filii hominis, et biberitis ejus sanguinem, non habebitis vitam in vobis.« Et: »Qui manducat meam carnem, et bibit meum sanguinem, habet vitam aeternam, et ego suscitabo eum in novissimo die.«

In his verbis notandum est quod nemo potest habere vitam aeternam, nisi manducaverit carnem ipsius, et biberit ejus sanguinem, secundum hoc [Col. 1252D] quod ipse dixit. Sed ipse Christus noluit discipulos suos fallere, nec suum promissum exinaniri. Carnem vero suam et sanguinem suum in specie panis et vini in ultima coena, ut manducarent sine oris abhorritione, suis discipulis dedit. Sed quaecunque verba Christus dixit, certissima et verissima sunt neque in aliquo fallunt. Multa enim dixit quae vera sunt; quae, si alius dixisset, nec vera esse viderentur, nec crederentur.

Ille enim dixit: »Ego sum ostium; per me si quis introierit, salvabitur (Joan. X). Ego sum pastor bonus (Joan. VI). Ego sum panis vivus; ego sum vitis, et vos palmites (Joan. XV). Ego sum via, veritas et vita (Joan. XIV).« Tanta enim est vis verbi Dei atque virtus, ut omnia, quaecunque [Col. 1253A] dixit (facta sint), quod nullum unquam fallit, nec praeterit, sicut dixit Psalmista: »Dixit, et facta sunt; mandavit, et creata sunt (Psal. CXLVIII).«

Et hoc notandum quod evangelista non posuit praeteritum, sed praesens; quamvis post passionem scriberet, intelligens et credens hoc quemadmodum Christus dixit, se esse, et est, et semper erit (Apoc. I); ita sua verba, quae Christus in coena protulit, coram suis discipulis, et eos docuit, eamdem vim in se retinent, quam habuerunt in apostolis in sacramento panis et vini, scilicet corporis et sanguinis Domini; et eamdem vim, et virtutem, et efficaciam in Dei ministris retinebunt usque in finem saeculi.

Postquam Dominus noster Jesus Christus, pro [Col. 1253B] Judaeorum litigio quod fiebat de carne sua, audivit, et dixit eis: Nisi manducaveritis carnem Filii hominis et biberitis ejus sanguinem, non habebitis vitam et aeternam resurrectionem, ut promissio manducationis ejus sacramenti non videatur illis esse difficilis et inutilis, sed certa et utilissima; et, in praesenti tempore susceptibilis in specie panis et vini, quam eis in coena dedit, et corpus suum distribuendum, asseruit, addit: »Caro enim mea vere est cibus: et sanguis meus vere est potus (Joan. VI).«

Sed sunt quidam haeretici qui credunt, audiendo verbum Dei, se manducare carnem Filii hominis, et ejus sanguinem bibere quasi Christus nesciret dicere, qui omnia scit: »Verbum meum vere est [Col. 1253C] cibus, et sanguis meus vere est potus,« aliud verbum pro alio ponens.

Sed, cum hoc dixit: »Caro mea vere est cibus, et sanguis meus vere est potus,« non dixit, caro mea vere est auditus, vel intellectus; sed, operante spirituali gratia, caro mea vere est cibus, et sanguis meus vere est potus.

Et hoc proprie [(3) 1Kb] Christus dixit, et certissimum est, de sacramento panis et vini, quod in coena eis tribuit; et quotidie a ministris Dei ordinatis hoc sacramentum super altare in Ecclesia Dei consecratur cum ipsius verborum commemoratione. Sed, quia inde manducationis hujus sacramenti utilitatem bene percipientibus ostendere [Col. 1253D] voluit, addidit: »Qui manducat meam carnem, et bibit meum sanguinem, in me manet, et ego in illo (Joan. VI).« Et: »Qui manducat me, et ipse vivet propter me. (idid)«

Et haec est virtus hujus sacramenti, et utilitas bene percipiendi, quod consequitur, fidelem scilicet eum in Deo manere, et Deum in eo. Et hic talis affert fructum multum, ut Joannes testatur: »Quia, sine me,« ut dicit ipsa Veritas, »nihil potestis facere (Joan. XV).«

Beatus vero Paulus hujus tanti et tam certissimi sacramenti vim et utilitatem audiens et cognoscens et credens, suos discipulos instruere verbis [Col. 1254A] et actibus volens, nihil utile ad eorum salutem eis subtrahens, ut suis semper subsequentibus in memoria haberetur; in Epistola directa ad Corinthios scripsit dicens: »Ego enim accepi a Domino, quod et tradidi vobis; quoniam Dominus noster Jesus Christus, in qua nocte tradebatur, accepit panem, gratias agens fregit et dixit: Accipite et manducate; hoc est corpus meum, quod pro vobis tradetur, hoc facite in meam commemorationem (I Cor. XI).« Et hoc notandum est, quod Christus jussit discipulos hoc sacramentum in sui memoriam facere; et ut illi suis discipulis traderent, sicut ipsi ab eo accipiebant, ut memoria ipsius, et suae passionis per hoc sacramentum sempiterna in saeculum saeculi in fidelibus haberetur. [Col. 1254B] (ibid.)

Item: »Similiter et calicem, postquam coenavit, dicens: Hic calix novi testamenti est in meo sanguine, hoc facite, quotiescunque biberitis, in meam commemorationem, quotiescunque enim manducabitis panem hunc, et calicem bibetis, mortem Domini annuntiabitis, donec veniat. Itaque quicunque manducaverit panem hunc, et biberit calicem Domini indigne, reus erit corporis et sanguinis Domini (ibid.).« Sed si, ut haeretici dicunt, panis et vinum consecratum nullam habent dignitatem, quare Apostolus poneret indigne accipientem panem consecratum corporis et sanguinis Domini esse reum? Quia, si quis panem simplicem comedat, reus esse corporis et sanguinis Domini [Col. 1254C] non dicitur, non creditur. Et ideo Apostolus (monet), antequam quislibet, hoc sacramentum videlicet panis et vini percipere voluerit: »Probet semetipsum,« id est, purget seipsum a peccatis suis; »et sic, de pane illo edat, et de calice bibat (ibid.).«

Item, ipse Apostolus reddit causam, quare percipiens purgatus a peccatis esse debet, cum dicit: »Qui enim manducat et bibit indigne, judicium sibi manducat et bibit, non dijudicans corpus Domini (ibid.).«

Item Apostolus approbans et affirmans hoc sacramentum panis et vini esse corpus Domini, quod Corinthiis ostenderat verbo et facto, in Epistola [Col. 1254D] eis transmissa scripsit, dicens: »Calix benedictionis, cui benedicimus, nonne communicatio sanguinis Christi est? Et panis, quem frangimus, nonne participatio corporis Domini est? (I Cor. X.)« Non est in merito consecrantis, sed in virtute et veritate Spiritus sancti: »Quoniam unus panis, unum corpus multi sumus, omnes, qui de uno pane participamus (ibid.).«

In hoc capite manifestat apostolus Paulus quod ipsemet hoc sacramentum, quod a Domino acceperat, faciebat. Similiter et caeteri apostoli. Item, Paulus apostolus in eadem: »Convenientibus vobis in unum, jam non est Dominicam coenam manducare: [Col. 1255A] unusquisque enim suam coenam praesumit ad manducandum. Et: Alius quidem esurit, alius autem ebrius est (I Cor. XI).« Sed convenire in unum, et sua cibaria propria comedere, et nihil aliis largiri, sed inebriari, haec facta non sunt Dominicam coenam manducare. Apostolus reprehendendo Corinthios interrogans, dicit: »Nunquid domos non habetis ad manducandum et bibendum,« scilicet cibaria simplicia? »Aut Ecclesiam Dei contemnitis, et confunditis eos, qui non habent?« (Ibid.) Laudo vos in hoc quod simul convenitis in unum in nomine Domini nostri Jesu Christi; non laudo vos in hoc, quia comeditis vestra propria cibaria, et confunditis eos qui non habent, sed esuriunt, non habentes quod manducent.

[Col. 1255B] Inde hoc apparet et manifestum est quod discipuli apostolorum, eos imitantes, hujus sacramenti tractationem per universum mundum memoriter peregerunt.

Et nos dicimus, et credimus, et omnis Romana Ecclesia a beato Petro et Paulo primum fundata, hoc dicit, et credit, quod omnis homo, qui in hoc sacramento fidem non habet, et in caeteris apostolorum traditionibus, sicut in baptismo, in confessione et poenitentia, caeterisque apostolicis institutis, quae fiunt in Ecclesia praesenti, alienus est ab unitate sanctae Ecclesiae et catholicae fidei, et segregatus a consortio sanctorum fidelium, videlicet [Col. 1255C] praeteritorum, et adhuc degentium et damnatus est in saecula saeculorum.



CAPUT XII. De sacramento baptismi.

Postquam expedivimus, licet indigni, de corporis et sanguinis Jesu Christi tractatu in catholica Ecclesia, per universum mundum extensa, universaliter celebrato, de baptismo incipiamus; et contra haereticorum errores baptismi aquae inficiantes sacramentum, testimonia, quae Spiritus sanctus nobis administraverit, infringendo, auctoritates Novi Testamenti proferamus.

Dicunt enim quidam haereticorum quod hoc sacramentum baptismi aquae, sine eorum manus impositione recipienti, ad salutem perpetuam consequendam, [Col. 1255D] nihil prodest adultis, nec etiam parvulis. Et hic error, inter caeteros errores, in quibus volutantur latenter, maximus est. Habemus in Evangelio quod Joannes Baptista, ut esset praecursor Christi et verus praeco, ab omnipotente Deo missus est baptizare in aqua, ut ipsemet Baptista testatur, dicens, (et) Joannes testatur in Evangelio: »Non potest homo accipere quidquam, nisi fuerit ei datum de coelo (Joan. III).« (Et): »Qui misit me baptizare in aqua, ille mihi dixit: Super quem videris Spiritum Dei descendentem, et manentem sicut columbam, ipse est, qui baptizat in Spiritu sancto (Joan. I).«

Item, in baptismate Christi, aperti sunt coeli, vox Patris audita est. Spiritus sanctus apparuit [Col. 1256A] (Matth. IV). Vide magnum et divinum pietatis sacramentum. Tota enim Trinitas in baptismate Christi operata est, et dignata interesse. Pater auditur, Filius baptizatur, Spiritus sanctus apparet in specie columbae. Filio Dei baptizato, coeli aperti sunt. Et quoniam tantae dignitatis est institutio et sacramentum baptismatis, ideo Dominus ait in Evangelio Nicodemo: »Amen, amen dico tibi, nisi quis natus fuerit denuo, non potest videre regnum Dei (Joan. III).« Item: »Amen, amen dico tibi, nisi quis renatus fuerit ex aqua et Spiritu sancto, non potest videre regnum Dei. Quod natum est ex carne, caro est, et quod natum est ex spiritu, spiritus est (ibid.).«

Audi, haeretice: Duas oportet vos habere nativitates, [Col. 1256B] carnalem scilicet et spiritualem: et testante divino eloquio, qui caret nativitate spirituali, non potest videre regnum Dei, nec intrare in illud; sed spiritualis nativitas non potest haberi, nisi carnalis habeatur. Quomodo ergo tu dicis malam esse carnalem nativitatem, ad quam sequitur spiritualis nativitas, quae confert videre regnum Dei, et intrare in illud, cum spiritualis sine carnali haberi non possit? Nunquam enim potest renasci, qui nondum est natus. Oportet itaque prius nasci, et postea renasci.

Habemus in Evangeliis quod Baptista Joannes Spiritu sancto afflatus in desertum abiit, et poenitentiam et baptismum aquae, sibi advenientibus [Col. 1256C] praedicavit et praebuit. Unde Christus Joannis baptismum aquae sanctificare et confirmare volens, ad eum veniens, ab eodem baptismum aquae in se accipere dignatus est, praebens omnibus fidelibus exemplum, sacramentum baptismi aquae ad animarum salutem percipiendam, debere recipere, in quo, ab omnibus peccatis tam originalibus quam actualibus mundantur; et, sine quo, est fides universalis Ecclesiae quod omnis despiciens hoc sacramentum et accipere nolens, aeternam vitam nullo modo mereri, nec consequi potest, ut Salvator noster Jesus Christus in Evangelio B. Joannis testastur, dicens: »Nisi quis renatus fuerit ex aqua et Spiritu sancto, non potest intrare in regnum Dei.«

[Col. 1256D] Habemus etiam in Evangelio quod discipuli ejus, eo jubente, ante passionem credentes in Filium Dei baptizabant, ubi dicit: »Ut ergo cognovit Jesus, quia audierunt Pharisaei, quod Jesus plures facit discipulos, et baptizat, quam Joannes (quanquam Jesus non baptizaret, sed discipuli ejus), reliquit Judaeam (Joan. IV), etc.«

Sed sciendum est quod Baptista Joannes in nomine Domini, qui eum miserat, baptizabat. Sed Dominus noster Jesus Christus, quia a Patre de coelis missus fuit, humano generi aeternam salutem secum afferens, usum sacramenti baptismi discipulos suos docens, per universum mundum eos mittens, jussit eos praedicare regnum Dei et baptizare, addens, »in nomine Patris, et Filii, et Spiritus [Col. 1257A] sancti (Matth. XXVIII),« etc., ut in fine B. Matthaei evangelistae invenitur, apparens discipulis suis in monte, dixit eis: »Ite, docete omnes gentes, baptizantes eos (ibid.),« etc. Et adjungit: »Qui crediderit, et baptizatus fuerit, salvus erit; qui vero non crediderit, condemnabitur (Marc. XVI).« Ex hac auctoritate bene intelligere possumus, quod nulli usus sacramenti baptismi incredulo, etiamsi susceperit, ad salutem proficit.

Dicunt etiam haeretici, quod nulli, nisi proprio ore et corde hoc sacramentum petat, potest prodesse. Inde adducentes hunc errorem, quod parvulis baptismus aquae nihil prosit.

Sed nos habemus in Evangelio B. Marci, quod Dominus Jesus Christus post resurrectionem suam [Col. 1257B] discipulis suis apparuit, et dixit eis: »Euntes in mundum universum, praedicate Evangelium omni creaturae: qui crediderit et baptizatus fuerit, salvus erit (ibid.).«

In hoc loco non fecit aliquam exceptionem magnorum, vel parvulorum, masculorum, vel mulierum, cum dicit, »omni creaturae.« Et ideo fides est catholicae Ecclesiae per universum mundum, in quacunque parte nomen Christi celebratur et creditur, sive sint parvuli, sive magni, sive viri, sive mulieres, si hoc sacramentum baptismi receperint, sine dubio salvantur, et ab omnibus peccatis, sive ab originalibus, sive ab actualibus, cooperante gratia Spiritus sancti, mundantur et purificantur, [Col. 1257C] nisi in corruptionem peccati ceciderint post lavacrum baptismi antequam moriantur.

Quod dicunt de parvulis haeretici in baptismo non posse salvari, contra hunc errorem dixit beatus Paulus in Epistola ad Corinthios: »Si quis frater fidelis habet mulierem infidelem, et haec consentit habitare cum illo, non dimittat illam. Et, si qua mulier fidelis, habet virum infidelem, et hic consentit habitare cum illa, non dimittat virum. Sanctificatur enim vir infidelis per mulierem fidelem, et mulier infidelis, per virum fidelem. Alioqui filii vestri immundi essent: nunc autem sancti sunt (I Cor. VII).«

Apostolus dicit, filios fidelium parentum, esse mundos et sanctos; multo magis autem est credendum [Col. 1257D] quod immersione aquae facta a ministris (Ecclesiae) et invocatione nominis Patris, et Filii, et Spiritus sancti, parvuli baptizati in fide patrinorum creduntur mundari et salvari.

Unde habemus in Evangelio Matthaei, quod filia mulieris Cananeae fide matris suae salva facta est (Matth. XV). Item habemus in Evangelio, quod quidam deferentes paralyticum ad Jesum, jacentem in lecto, non potuerunt eum adire prae turba ad eum stante in introitu domus; ut ponerent ante eum, et submiserunt paralyticum per tegulas ante eum, ut eum sanaret; »Ipse vero respiciens fidem illorum (Luc. V)« deportantium aegro reddidit sanitatem. Item regulo Jesum causa pueri adeunte, a Domino audivit: »Vade, et sicut credidisti, fiat [Col. 1258A] tibi, et sanatus est puer illius ex illa hora (Joan. V).« Item filia defuncta principis Synagogae, rogatu patris, a Domino suscitata est (Matth. IX). Item filius cujusdam mulieris viduae, dum extra portam civitatis ad sepeliendum deferretur, fletu et ululatu matris Dominus misericordia motus, eum suscitavit, et matri suae reddidit.

Et idcirco his evangelicis auctoritatibus, et aliis quamplurimis testimoniis, quae in apostolicis Scripturis continentur, universalis Ecclesia per universum mundum credit et tenet, quod fide patrinorum, per invocationem sanctae Trinitatis factam a ministris Ecclesiae infantibus et pueris spiritualis gratia a Deo omnipotente in baptismo donatur, ut Paulus testatur, dicens: »Ego plantavi, Apollo rigavit, [Col. 1258B] Deus autem incrementum dedit. Itaque, neque qui plantat, est aliquid; neque qui rigat, sed qui incrementum dat Deus (I Cor. III).« Et quia Apostolus dixit, »dat Deus incrementum,« unusquisque fidelis credere debet, ut, qualiscunque sit, qui baptizat cum invocatione facta, scilicet in nomine Patris, et Filii, et Spiritus sancti, Deus det incrementum, (gratiam) videlicet spiritualem, hoc sacramentum recipienti, (sive) sit parvulus vel magnus.

Unde Petrus in Actibus apostolorum dixit: »Baptizetur unusquisque vestrum in nomine Domini nostri Jesu Christi, et accipietis donum Spiritus sancti (Act. II).«

Item dicis haeretice, quia peccator baptizare [Col. 1258C] non potest: quomodo igitur baptizabant apostoli, qui peccatores erant, attestante Joanne, et dicente: »Si dixerimus, quoniam peccatum non habemus, ipsi nos seducimus, et veritas in nobis non est (I Joan. I).«

Item dicis, quia per ministerium sacerdotis non datur Spiritus sanctus, quem te dare, mentiris. Et quomodo dicis, te dare Spiritum sanctum, cum ipse Spiritui sancto, in quantum potes, contradicis? Et cum sit solius Dei dare Spiritum sanctum?

Item in Actibus apostolorum habetur, quod »apostoli imponebant manus super illos, et accipiebant Spiritum sanctum (Act. VIII).« Non dicitur, [Col. 1258D] quod darent; sed, per impositionem manuum eorum accipiebant homines Spiritum sanctum.

Item in Actibus apostolorum; »Et descendebant uterque in aquam, Philippus et eunuchus; et baptizavit eum; et descendit Spiritus sanctus super eum (ibid.).«

Item de infantibus et parvulis in Evangeliis invenimus, quia Dominus noster Jesus Christus talem parvulorum aetatem probavit, ut dicit discipulis, offerentes ad se parvulos prohibentibus: »Sinite parvulos venire ad me; et nolite eis prohibere, venire ad me; talium est enim regnum coelorum (Matth. XIX; Marc. X; Luc. XVIII).« Quicunque ergo non crediderit parvulorum baptismum atque infantium [Col. 1259A] ad salutem vitae aeternae valere, contra Evangelium credit, et est quasi qui contradicit, parvulos ad Christum venire.

Item habemus in Epist. B. Pauli ad Corinthios quod in primitiva Ecclesia discipuli apostolorum pro mortuis baptizabantur, credentes eis conferre ad eorum salutem animarum. Dicit enim Apostolus: »Si mortui non resurgunt, quid facient, qui baptizantur pro mortuis? Si omnino mortui non resurgunt, ut quid etiam baptizantur pro illis? ut quid et nos praedicamus omni hora?« (I Cor. 15.) [(3*) 1Kb] Si ergo fides primitivae Ecclesiae apostolicae erat, quod baptismus vivorum pro mortuis salutem aeternam illis mortuis conferebat; quod illi non audierant, non acceperant; et ideo pro illis baptizantur: [Col. 1259B] quanto magis fideles credere debent modo, quod fide patrinorum baptizati parvuli salutem aeternam, et gratiam spiritualem consequentur. Et ista de baptismo sufficiant.



CAPUT XIII. De sacramento poenitentiae.

Diximus de sacramento baptismi quod est prima tabula post naufragium; ideo secundo loco post baptismum dicendum est de poenitentia, quod sacramentum authentice, contra haereticam pravitatem confirmare nos oportet. A poenitentia incipit praedicatio Joannis. Ait enim: »Poenitentiam agite: appropinquavit regnum coelorum (Matth. III).« Quod dixerat praeco, id postea ipse Christus docuit [Col. 1259C] in principio suae praedicationis, dicens: »Poenitentiam agite; appropinquavit enim regnum coelorum (Matth. IV).« Et Petrus in Actibus apostolorum ad eos, qui in praedicatione sua compuncti fuerant corde: »Poenitentiam, inquit, agite, et baptizetur unusquisque vestrum (Act. II).« Item Petrus: »Poenitemini igitur, et convertimini, ut deleantur vestra peccata (Act. III).«

Sed quia in poenitentia necessaria est interior cordis contritio, et oris confessio, et digna satisfactio injuncta a presbytero, de unoquoque exempla proferamus. Quod interior cordis contritio sit necessaria, habemus ex auctoritate Psalmistae dicentis: »Cor contritum et humiliatum, Deus, non despicies (Psal. L).« Contritio enim est compunctio [Col. 1259D] cordis, quae nascitur ex recordatione praeteritorum malorum, ut in Evangelio: »Et recordatus est Petrus verbi Jesu, quod dixerat: Priusquam gallus cantet, ter me negabis: et egressus foras, flevit amare (Matth. XXVI).« Ecce, quomodo compunctus est corde: recordans enim mali praeteriti, ad lacrymas recurrit.

Item necessaria est oris confessio, quae duobus modis dicitur, confessio Dei et peccatorum. Confessio Dei est, de qua Dominus in Evangelio: »Qui confitebitur me coram hominibus, confitebor et ego eum coram Patre meo (Matth. X).« Confessio peccatorum est, de qua in psalmo David: »Confitemini [Col. 1260A] Domino, quoniam bonus: quoniam in saeculum misericordia ejus (Psal. CV).« Bonum dixit Dominum, et misericordem; quia, si quis confiteatur, paratus est misereri. Ejus namque misericordias praevidebat de longinquo per Spiritum sanctum, cum dicebat: »Misericordias Domini in aeternum cantabo (Psal. LXXXVIII).« Item: »Misericordiam et judicium cantabo tibi, Domine (Psal. C).« Item: »Misericordiae tuae multae, Domine (Psal. CLVI).« Item David: »Dixi, confitebor adversum me, injustitiam meam Domino (Psal. XXXI).« Confessio etenim est proprii actus cum sui accusatione exsecratio. Unde illud: »Justus prior accusator est sui (Prov. XVIII).« Et Jacobus in Epist. canonica: »Confitemini alterutrum peccata vestra, et orate [Col. 1260B] pro invicem, ut salvemini (Jac. V).« Et Paulus apostolus: »Corde creditur ad justitiam, ore autem confessio fit ad salutem (Rom. X).« Ecce habemus ex auctoritate Jacobi, quod peccata nostra confiteamur. Et non dixit: Confitemini soli Deo, sicut dicit haereticus, sed, »confitemini alterutrum.« Et, quod sacerdotibus debeamus confiteri, dicit Dominus in Evangelio: »Vade, et ostende te sacerdoti (Luc. XVII).« Et Jacobus: »Infirmatur quis in vobis, inducat presbyteros Ecclesiae, et orent super cum (Jac. V).«

Quod item satisfactio sit necessaria habetur in Evangelio, ubi Lucas ait: »Facite fructus dignos poenitentiae (Luc. III).« Nota: Facere dignos fructus, [Col. 1260C] dignos poenitentiae, nihil aliud est quam dignam agere satisfactionem injunctam a presbytero. Satisfactio est sententia vel judicium, quod a sacerdote datur poenitenti super peccatum. Et hoc est judicium, de quo dictum est: »Non judicabit Dominus bis in id ipsum (Nahum I).« Et Paulus: »Si nos ipsos judicaremus, non utique judicaremur (I Cor. XI).« Et Petrus: »Jam tempus est, ut incipiat judicium a domo Domini (I Petr. IV).«

Et haec est potestas, quam Dominus dedit hominibus, scilicet potestas ligandi et solvendi. Dicit namque ipsa Veritas: »Quorum remiseritis peccata, remittuntur eis; et quorum retinueritis, retenta sunt (Joan. XX).« Sicut enim in Veteri Testamento leprosi jubebantur ostendere se sacerdotibus, ut discernerent [Col. 1260D] qui essent mundi vel immundi; ita et nunc pro officio suo sacerdos, cum audierit peccatorum varietates, sciat quis ligandus sit vel quis solvendus. Item postquam Christus Lazarum suscitavit, ait discipulis: »Solvite eum (Joan. XI);« voluit Dominus, ut quem suscitaverat, ipsi solverent et solutum ostenderent. Et ita Deus dimittit peccata per ministrum. Cum enim Deus dimittat peccata, et homo dimittat; aliter (tamen) Deus, et aliter homo. Deus, ex semetipso; quia per semetipsum, quando vult, peccata dimittit; homines, non ex se, sed ex gratia in eis et per eos operante. Et ita verum est quod Deus solus peccata dimittit, sicut [Col. 1261A] ipse dicit in propheta: »Ego sum, qui deleo iniquitates, et peccata populi (Isa. XLII).« Item: »Ipse est, qui facit mirabilia magna solus (Psal. CXXXV).« Et non negatur quin et homines mirabilia faciant, Sed, non ex se sicut Deus. Item: »Nemo bonus, nisi solus Deus (Luc. XVIII),« quia ex se bonus; nec tamen negamus bonos homines esse. Et sicut homines peccata dimittunt, non ex se, sed Deus dimittit per ministerium eorum.

Sed dicis, aliquem posse servari sine confessione, et objicis illam auctoritatem, qua dicitur: »Quacunque hora peccatori ingemuerit, salvus erit (Ezech. XXXIII).« Ad quod dicendum est, quia vere invisibilis sacerdos, scilicet Deus, eum qui vult confiteri, sed non potest, solvit a delicto poenae aeternae per [Col. 1261B] cordis contritionem: sed, quandiu potest, nisi ore confiteatur, non absolvit. Est namque certum, quod ille, qui habet cor contritum, vult confiteri; sed istam bonam voluntatem potest deserere. Non enim vult homo, dum est in hac vita, quod non possit nolle. Et si, hac voluntate amissa, nollet confiteri, et tunc moreretur, nullum dubium est eum damnari pro illo peccato quod confiteri noluit: nullum enim peccatum impunitum: aut enim homo punit, aut Deus. Apparet igitur quod solus Deus dimittit peccata, vivificando interius per gratiam; et quod sacerdos dimittit, non intus vivificando, sed a debito futuro aeternae poenae absolvendo, per eam, quam injungit, satisfactionem. Quod vero dicis: »Peccator, [Col. 1261C] quacunque hora ingemuerit, salvus erit,« de eis dictum est, qui, instante periculo mortis, tempus satisfactionis habere non possunt. Ac si diceret: Peccator, quacunque hora in hac vita vere poenituerit, in futura vita non peribit. Vel, de omnibus potest diei: »Quacunque hora ingemuerit, salvus erit;« quia tunc peccantis salus incipit.

Sed postquam diximus de his, quae in poenitentia consideranda sunt, dicendum est, quid sit poenitentia. Poentientia enim est, perpetrata mala plangere, et plangenda non committere. Nam, qui sic acta deplorat, ut alia tamen committat, adhuc poenitentiam agere aut ignorat, aut dissimulat. Item irrisor est, non poenitens, qui adhuc agit quod poenituit; nec videtur Deum quaerere subditus, sed subsannare [Col. 1261D] superbus. Isaias peccantibus dicit: »Lavamini, mundi estote (Isa. I).« Lavatur, et mundus est qui praeterita plangit, et plangenda iterum non admittit. Et haec est vera poenitentia, de qua Dominus in Evangelio: »Majus est gaudium in coelo angelis Dei super uno peccatore poenitentiam agente, quam supra nonaginta novem justos, qui non indigent poenitentia (Luc. XV).« Non quod sit aliquis a Deo justus, qui non indigeat poenitentia, »sed, qui non indigent,« id est qui aestimant se non indigere. Et hoc est, quod adhuc retinent haeretici de supercilio Pharisaeorum. Ipsi sunt enim, de quibus Salomon ait: »Laetantur, cum male fecerint, et exsultant in rebus possimis (Prov. II).« Haec, quae diximus, ad praesens negotium de poenitentia sufficiant.



CAPUT XIV. De impositione manuum.
[Col. 1262A]

Post tractatum poenitentiae, sequitur de manuum impositione; quod »consolamentum« vocant: quam haeretici manuum impositionem contra Dominica praecepta et apostolorum instituta agere invicem usurpant. Quomodo, et a quibus personis fiat, et quid de eo sentiant primum est dicendum. Modus »consolamenti« talis est: Ille, qui dicitur praepositus, vel episcopus, vel diaconus nominatus est rector aliorum haereticorum sibi subjectorum. Et quando volunt facere »consolamentum« alicui viro, vel mulieri, ille qui »major« et ordinatus dicitur, ablutis manibus, et omnes similiter illi qui adesse volunt, lotis manibus, librum Evangeliorum [Col. 1262B] in manibus suis tenens, eum vel eos, qui ad recipiendum »consolamentum« conveniunt, admonet ut in eo »consolamento« omnem suam fidem, et spem salutis animarum suarum in Deo et in illo »consolamento« ponant. Et sic super capita eorum libro posito, Orationem Dominicam septies dicunt; et deinde beati Joannis Evangelium, ab »In principio« incipientes, usque ad hunc locum Evangelii quod dicit, »Gratia et veritas per Jesum Christum facta est (Joan. I),« omnibus audientibus, dicit. Et sic finitur illud »consolamentum.«

A quibus personis fit, dicamus. Scilicet ab illis, qui inter eos »ordinati« dicuntur. Si ipsi defuerint, ab illis qui »consolati« dicuntur suppletur; et, [Col. 1262C] si viri non adsint, mulieres tantum infirmis faciunt.

Quid de eo sentiant, dicamus. In illo enim generaliter omnes salvandi fidem suam et spem habent; et omnium remissionem suorum peccatorum, et emundationem suorum delictorum, absque satisfactione aliqua, in eo se consequi credunt, si statim morte deficiunt. Et non solum veniam de venialibus peccatis, quae commiserunt, sed et de criminalibus perpetratis dari in eo sibi a Deo credunt. Dicunt etiam, quod nemo magnus vel parvus, vir, sive mulier, nisi illud »consolamentum« ab ipsis »consolatis« receperit, coeleste regnum et angelorum societatem aliquo opere, vel beneficio, vel contemplatione religionis, nec etiam martyrio, et si ab omnibus, quod est impossibile, peccatis et delictis se [Col. 1262D] abstineat, consequi potest.

Credunt etiam hoc, quod si ille, qui facit illud »consolamentum,« in aliquo peccatorum, quae ipsi »criminalia« vocant, lapsus fuerit: sicut est comedere carnem, aut ovum, vel caseum, vel interficere avem, vel aliquod animal, praeter repentia; vel etiam illa peccata, quae Ecclesia Romana »criminalia,« nominat, veluti homicidium, adulterium, fornicationem, immunditiam, furtum, falsum testimonium, perjurium, rapinam, »consolamentum« illius recipientibus nihil prodest. Dicunt enim eum talem sic lapsum, Spiritum sanctum non habere: et quod non habet credunt non posse alicui dare. Imo eumdem credunt iterum oportere illud »consolamentum« recipere ab alio, si salvari desiderat, [Col. 1263A] et hoc universaliter de omnibus, tam viris, quam mulieribus lapsis ita oportere fieri, ut dictum est.

Romana vero apostolica Ecclesia omnia ista praefata quae ab haereticis conficiuntur, pessimos et mortales errores esse multis auctoritatibus judicat, quia non sunt a talibus personis facta a quibus fieri debent, neque a Jesu Christo institutum est neque ab apostolis, neque in tempore eorum factum est. Habemus et in Evangeliis quod Dominus Jesus Christus et Salvator noster, pueris ad se delatis et etiam aegris, imponebat manus super eos; et benedicebat eis, et sanabantur. Et hoc officium non invenimus, ut alicui discipulorum daret ante passionem, quousque a mortuis resurrexit. Sed post resurrectionem potestatem baptismi, et manus imponendi [Col. 1263B] in nomine Domini tantum apostolis ordinatis dedit et concessit, ut qui ab eis ordinati fuerint, eamdem potestatem baptizandi et manus imponendi habebant, videlicet quos Deus elegerit, et ipsi dignos judicaverint. Unde habemus in Actibus apostolorum, quod beatus Petrus Simoni Mago offerenti pecuniam sibi, et petenti Spiritum sanctum dandi talem potestatem dari sibi, ut cuicunque ipse imponeret manus, Spiritum sanctum acciperet, respondit: »Non est tibi sors, neque pars in sermone isto, quia aestimasti donum Dei pecunia possideri. Sed roga Deum, et age poenitentiam ab hac tanta nequitia tua, quae in cor tuum ascendit (Act. VIII).« Et ita illum indignum hujus divini officii respuendo esse judicavit.

Habemus etiam in eodem libro quod apostoli per [Col. 1263C] omnes civitates, in quibus nomen Domini nostri Jesu Christi celebrabatur et Christiani fideles persistebant presbyteros et diaconos, (ad) eadem divina sacramenta peragenda eis ordinabant. Verbi gratia: »Cum constituissent illis per singulas Ecclesias presbyteros (Act. XIV).« Item in eodem, cum Paulus vellet ab Asia ire Jerosolymam, transiens per Ecclesias, in quibus presbyteros et episcopos ordinaverat, venit Miletum, et mittens Ephesum, vocavit majores natu Ecclesiae, dixitque eis: »Attendite vobis et universo gregi, in quo vos Spiritus sanctus posuit episcopos, regere Ecclesiam Dei, quam acquisivit sanguine suo (Act. XX). »Et postquam Dominus noster Jesus Christus apostolos elegit, et post ejus ascensionem apostoli per universas [Col. 1263D] Ecclesias episcopos et presbyteros, et etiam diaconos, ad peragenda omnia divina msyteria constituerunt, et eamdem potestatem et traditionem quam ipsi a Christo acceperant illis a se ordinatis concedebant: quisquis contra hanc apostolicam traditionem facit et credit, multum errat et mortem sibi operatur. Unde apostolus Jacobus ait: »Qui totam legem servaverit, offendat autem in uno, factus est omnium reus (Jac. II).« Item Paulus: »Modicum fermentum totam massam corrumpit (I Cor. V).« Et contra personas haereticorum ista sufficiant.

Item contra modum »consolamenti« eorum: haeretici dant illud »consolamentum« tam magnis quam parvis, viris ac mulieribus, quod nunquam ab apostolis, [Col. 1264A] nec inter discipulos eorum factum fuit, neque mandatum fuisse ab eis invenitur. Item apostoli, quos ordinare volebant praedicatores, presbyteros, vel diaconos super populum manus tantum imponebant: de aliis non invenimus in sacra Scriptura, nisi quod praedicabant, et baptizabant eos, cum invocatione Spiritus sancti; ut Dominus noster Jesus Christus eos docuerat, et eis mandaverat, ut dicitur: »Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII).« Sed formam et modum dedit eis: qui usque hodie in Ecclesia assidue retinetur. Unde valde assidue mirandum est a quo talis »consolamenti« consuetudo haereticorum habuerit initium, vel sumpsit exordium, quia, neque a prophetis, neque a Christo, [Col. 1264B] neque ab apostolis, neque ab apostolicis viris apostolorum successoribus, initium habere videtur; quia multum discrepat a dictis et a factis, et a scriptis omnium istorum. Et ideo credendum est ut sit de illis de quibus apostolus Paulus in Epistola ad Timotheum scripsit: »Erit tempus, cum sanam doctrinam non sustinebunt, sed ad sua desideria coacervabunt sibi magistros prurientes auribus, et a veritate quidem avertentur (II Tim. IV).«

Item isti non dicta prophetarum, nec traditiones apostolorum, nec mores virorum apostolicorum, nec etiam scripta sanctorum Patrum credere, nec obedire volunt. Ipsi haeretici, omnes homines, cujuscunque vitae sint, qui illud »consolamentum« ab eis non acceperint, damnatos esse judicant. Et in hoc [Col. 1264C] contradicunt verbo Domini nostri Jesu Christi, qui suis discipulis dixit: »Nolite judicare, et non judicabimini; nolite condemnare, etc. (Luc. VI).« Et ideo possunt esse de illis de quibus subjunxit: »In quo judicio judicaveritis, judicabimini; et in qua mensura mensi fueritis, remetietur vobis (ibid.).« Et quia judicant et condemnant omnes alios qui de illis non sunt, condemnatio et judicium suum, Deo volente, erit super capita eorum. Item consilia beati apostoli Pauli non attendunt, neque obediunt, qui dicit: »Nolite ante tempus judicare, quoadusque veniat Dominus, qui et illuminabit abscondita tenebrarum et manifestabit consilia cordium (I Cor. IV).« Et in alio loco: »Dominus novit qui sunt ejus (II Tim. II).«



CAPUT XV. De esu carnium, et aliarum quarumdam rerum.
[Col. 1264D]

Omnium haereticorum est fides, quod nullus post suum »consolamentum« receptum, si carnem, vel caseum, vel ova comederit, possit salvari, nisi poenitentiam receperit ab eis, et post et ab eis reconsoletur. Sed contra tantum errorem destruendum testimoniis Evangeliorum, et etiam apostolorum, et Epistolarum et Actuum obviare conemur.

Habetur namque in Evangelio, quod Dominus dixit discipulis suis: »In quamcunque domum intraveritis, manete edentes et bibentes quae vobis apponentur (Luc. X).« Nullam ciborum exceptionem, scilicet carnium, vel aliarum escarum fecit [Col. 1265A] eis, sed universaliter dixit: Quaecunque vobis apponentur, manducate. Item in Evangelio secundum Matthaeum invenitur quod dixit: »Non quod intrat in os, coinquinat hominem; sed quae procedunt de ore, haec sunt quae coinquinant hominem. Quia de corde procedunt homicidia, adulteria, furta, falsa testimonia, etc. (Matth. XV).« Item habemus in Evangeliis, quod Jesus Christus Dominus in Coena cum discipulis suis agni paschalis carnem comedit, sicut Lucas in Evangelio scripsit manifeste: »Venit autem dies azymorum, in qua necesse erat occidi Pascha: Et misit Petrum et Joannem dicens: Euntes parate nobis Pascha, ut manducemus. At illi dixerunt: Ubi vis, paremus tibi comedere Pascha? etc. Dicit tibi Magister: Ubi est diversorium, [Col. 1265B] ubi Pascha cum discipulis meis manducem? etc. Euntes autem invenerunt; sicut dixit illis, et paraverunt Pascha. Et cum facta esset hora, discubuit, et duodecim cum eo; et ait illis: Desiderio desideravi hoc Pascha manducare vobiscum antequam patiar. Dico enim vobis, quia ex hoc non manducabo illud, donec impleatur in regno Dei (Luc. XXII).« Et caeteri evangelistae similia verba his scripserunt (Matth. XXVI; Marc. XIV). Ecce quam manifeste evangelistae, scripserunt quod Christus comedit Pascha; et illud Pascha, quod necesse erat occidi, erat agnus paschalis de quo praeceperat Dominus Moysi (Exod. XII). Et Christus comedit agnum paschalem; et ille agnus, erat caro: ergo Christus comedit carnem. Quare ergo, haeretice, prohibes comedere carnem?

[Col. 1265C] Item Paulus dicit in Epistola ad Corinthios: »Omne quod in macello venit, manducate, nihil interrogantes propter conscientiam. Si quis infidelium vocat vos ad coenam, et vultis ire, quod vobis apponitur manducate, nihil interrogantes propter conscientiam. Si quis autem dixerit: Hoc immolatum est idolis, nolite manducare, propter illum qui indicavit, et propter conscientiam; conscientiam autem dico non tuam, sed alterius (I Cor. X).«

Item paulus ad Timotheum: »Omnis creatura Dei bona; et nihil rejiciendum, quod cum gratiarum actione percipitur. Sanctificatur enim per verbum Dei et orationem (I Tim. IV).« Et nos scimus et credimus quod Christus, qui est verbum et sapientia Dei [Col. 1265D] Patris, ad nihil aliud venit in mundum, carne assumpta de utero Virginis, nisi ad salutem animarum. Haec supra scripta non fecisset nec fieri jussisset, si esset judicium et damnatio animarum fidelium. Nec etiam apostoli et spirituali sapientia imbuti imitatores Christi effecti facerent, neque scripsissent: neque comederent comestionem carnis, vel aliorum ciborum, si scirent esse damnabile peccatum manducantibus. Item Paulus ad Romanos: »Infirmum autem in fide assumite, non in disceptationibus curationum. Alius enim credit se manducare omnia. Qui autem infirmus est, olus manducet. Is qui manducat, non manducantem non spernat; et qui non manducat, manducantem non [Col. 1266A] judicet. Deus enim illum assumpsit. Tu quis es, qui judicas alienum servum? Domino suo stat, aut cadit. Stabit autem: potens est enim Deus statuere illum,« etc., usque ad finem capit. (Rom. XIV). »Debemus autem nos firmiores, imbecillitates infirmorum sustinere, et non nobis placere (Rom. XV).« Apostolus autem infirmum in fide vocat illum qui judicat et damnat manducantem carnem, bibentem vinum. Et est pessimus error judicare servum Dei, cum Deus dicat: »Nolite judicare, et non judicabimini. nolite condemnare, et non condemnabimini (Luc. VI).«

Sed quod dicit: »Bonum est non manducare carnem, et non bibere vinum (Rom. XIV);« non est praeceptum, sed consilium datum consilium datum illis, qui carnes suas volunt affligere, ne incidant in tentationes daemonum, [Col. 1266B] si non credunt homines per carnis comestionem esse damnatos. Et iterum dicit Apostolus ad Colossenses: »Nemo vos judicet in cibo, aut in potu, etc. (Coloss. II.) Et iterum Apostolus ad Titum: »Omnia munda mundis; coinquinatis autem, et infidelibus nihil mundum (Tit. I).« Item: »Inquinatae sunt et eorum mens et conscientia (ibid.).« »Audite me, omnes, et intelligite: Nihil est extra hominem, introiens in eum, quod possit eum coinquinare; sed, quae de homine procedunt, illa sunt quae coinquinant hominem (Marc. VII).«



CAPUT XVI. De resurrectione mortuorum.

Postquam diximus de ciborum comestione, dicamus de mortuorum resurrectione. Haeretici namque [Col. 1266C] Sadducaeorum errorem imitantes, corporum mortuorum, (seu) hominum, resurrectionem destruunt.

Sed audiant Christum ita dicentem: »Erratis nescientes Scripturas, neque virtutem Dei. In resurrectione enim, neque nubent neque nubentur; sed erunt sicut angeli Dei in coelo. De resurrectione autem mortuorum non legistis quod dictum est a Deo dicente vobis: Ego sum Deus Abraham, et Deus Isaac, et Deus Jacob. Non est Deus mortuorum, sed vivorum (Matth. XXII).« Item in eodem Matthaeus: »Et monumenta aperta sunt, et multa corpora sanctorum, qui dormierant, resurrexerunt. Et exeuntes de monumentis post resurrectionem ejus, venerunt in sanctam civitatem, et apparuerunt multis (Matth. XXVII).« Audis, haeretice, corpora [Col. 1266D] surrexisse.

Item: Dominus in Evangelio secundum Joannem: »Nolite mirari hoc, quia venit hora, in qua omnes qui in monumentis sunt, audient vocem Filii Dei; et procedent, qui bona egerunt in resurrectionem vitae; qui vero mala egerunt, in resurrectionem judicii (Joan. V).« Item in eodem: »Cum autem venerit Filius hominis in majestate sua, et omnes angeli cum eo, tunc sedebit super sedem majestatis suae, et congregabuntur ante eum omnes gentes; et separabit eos ab invicem sicut pastor oves ab haedis,« etc. (Matth. XXV.)

Et non solum resurrectio mortuorum evangelicis testimoniis confirmatur, sed etiam Paulus in epistolis [Col. 1267A] suis disputando de resurrectione multa locutus est ad Corinthios: »Si autem Christus praedicatur, qui a resurrexit a mortuis, quomodo dicunt quidam in vobis, quoniam resurrectio mortuorum non est? Si autem resurrectio mortuorum non est, neque Christus resurrexit. Si autem Christus non resurrexit, inanis est ergo praedicatio nostra, inanis est et fides nostra (I Cor. XV).«

Sed hic haeretici objiciunt: »Quoniam caro et sanguis regnum Dei possidere non possunt (ibid.)« Hoc autem non dixit Apostolus de substantia carnis et sanguinis, sed, de operibus carnis et sanguinis: quod exponit Apostolus in sequentibus dicens: »Neque corruptio incorruptionem possidebit (ibid.).«

Apostolus videns Corinthios esse seductos in hoc [Col. 1267B] errore volens eos de resurrectione certificare, scripsit eis: »Seminatur in corruptione, surget in incorruptione; seminatur in ignobilitate, surget in gloria; seminatur in infirmitate, surget in virtute; seminatur corpus animale, surget corpus spirituale. Si est corpus animale, est et spirituale (ibid.).« Item Paulus ad Thessalonicenses: »Nolumus autem vos ignorare, fratres, de dormientibus, ut non contristemini, sicut et caeteri, qui spem non habent. Si enim credimus quod Jesus mortuus est, et resurrexit, ita et Deus eos, qui dormierant, adducet cum eo. Hoc enim vobis dicimus in verbo Domini, quia nos qui vivimus, qui residui sumus, in adventu Domini non praeveniemus eos qui dormierunt. [Col. 1267C] Quoniam ipse Dominus in jussu, et in voce angeli, et in tuba Dei descendet de coelo; et mortui, qui in Christo sunt, resurgent primi,« etc. (I Thess. IV.) Item Paulus ad Philippenses. »Nostra autem conversatio in coelis est; unde et Salvatorem exspectamus Dominum nostrum Jesum Christum, qui reformabit corpus humilitatis nostrae configuratum corpori claritatis suae, secundum operationem virtutis suae (Philipp. I).« Item Matthaeus in Evangelio: »Dico autem vobis, quia multi ab Oriente et Occidente venient et recumbent cum Abraham, et Isaac, et Jacob in regno coelorum. Filii autem regni ejicientur in tenebras exteriores: ibi erit fletus, et stridor dentium (Matth. VIII).« Si »fletus« oculorum erit ibi, qui pertinet ad carnem, et [Col. 1267D] »stridor dentium,« qui ossa demonstrat, vera est ergo eorumdem membrorum quae ceciderant resurrectio.



CAPUT XVII. De invocatione sanctorum et precibus pro defunctis.

Contra quorumdam haereticorum perversam opinionem, qui asserunt sanctos et eorum orationes vivis adhuc in mundo pro Christo certantibus non prodesse, nec defunctos vivorum beneficiis et orationibus relevari, fidem nostram et omnium Catholicorum doctorum Ecclesiae Dei auctoritatibus muniamus.

Aliquando orant vivi pro defunctis, et mortui pro vivis, ut habetur in Evangelio secundum Lucam. Sic enim dives ad Abraham: »Rogo te, [Col. 1268A] Pater, ut mittas eum in domum patris mei: habeo enim quinque fratres, ut testetur illis, ne et ipsi veniant in locum hunc tormentorum (Luc. XVI).« Hic dives erat sepultus in infernum, et tamen orabat pro vivis. Quid ergo dicendum est de sanctis, qui consecuti sunt misericordiam, et, non suam, sed aliorum desiderant salutem, et saluti futurorum electorum exaltantur? Et Joannes in Apocalypsi: »Et alius angelus venit, et stetit ante altare, habens thuribulum aureum in manu sua; et data sunt ei incensa multa, ut daret de orationibus sanctorum omnium super altare aureum, quod est ante thronum. Et ascendit fumus incensorum de orationibus sanctorum, de manu angeli coram Deo.« Audis quia sancti orant, et si orant, pro se, vel [Col. 1268B] pro aliis orant. Pro se non orant, quia, non habent necesse, nec egent augmento alicujus virtutis. Ergo pro aliis orant. Et si pro aliis, ergo pro reprobis, vel salvandis. Sed non pro reprobis, quia sic ait Joannes in Apocalypsi: »Vidi subtus altare animas interfectorum propter verbum Domini et propter testimonium, quod habebant, et clamabant voce magna dicentes: Usquequo, Domine, sanctus et verus non judicas et vindicas sanguinem nostrum de his qui habitant in terra?« (Apoc. VI.) Et Dominus in Genesi ad Cain: »Vox sanguinis fratris tui Abel clamat ad me de terra (Gen. IV).« Et de Abel Paulus: »Et per illam defunctus adhuc loquitur (Hebr. XI).« Patens est ergo [Col. 1268C] quod non implorant pro reprobis, de quibus expostulant vindictam. Ergo orant pro salvandis, vivis vel defunctis: et si defuncti pro vivis, patens est, quod multo magis vivi pro defunctis.

Sed defunctorum tria sunt genera. Sunt quidam valde boni, qui in ipsa dissolutione conjunguntur Deo in coelestibus, et sine poenae conflictu, gaudium percipiunt aeternum, ut Petrus, Joannes et alii. Et hi precibus non possunt juvari, quia non egent juvamine. Quibus Dominus ait: »Gaudete quod nomina vestra scripta sunt in coelis (Luc. X);« et latro, cui Dominus: »Hodie mecum eris in paradiso (Luc. XXIII).« Item, sunt quidam valde mali: qui peccantes ad mortem, vel existentes in criminalibus, non sunt conversi per poenitentiam. Et [Col. 1268D] hi suscipientes mortem primam, suscipiunt et secundam, de qua Joannes in Apocalypsi: »Qui vicerit, non laedetur a morte secunda (Apoc. II),« id est morte perpetua. Et hi non possunt liberari interventu sanctorum, nec aliquo beneficio, quia in inferno nulla est redemptio, et ipse Deus dedignatur exorari pro talibus. Item, sunt quidam nec valde boni, nec valde mali, qui post commissa, poenitentia ducti, confessi sunt peccata sua: sed, satisfactione nondum peracta, ingrediuntur viam universae carnis. Et hi non damnantur, nec statim salvantur, sed puniuntur sub exspectatione percipiendae salutis. Et hi juvantur orationibus et beneficiis, pro quibus Deus non respuit preces, quia non peccaverunt ad mortem. Unde Joannes in Epistola [Col. 1269A] prima: »Haec scribo vobis, ut sciatis, quoniam vitam habetis aeternam. Quia creditis in nomine Filii Dei. Et haec est fiducia quam habemus ad eum, quia quaecunque petierimus secundum voluntatem ejus, audit nos. Et scimus quia audit nos quidquid petierimus. Scimus quoniam habemus petitiones quas postulamus ab eo. Qui scit fratrem suum peccare peccatum non ad mortem, petat; et dabit ei vitam peccanti non ad mortem. Est peccatum ad mortem, non pro illo dico, ut roget quis (I Joan. V).« Item, sunt peccantes ad mortem, de quibus Judas in Epistola Canonica (vers. 3): »Quibus procella tenebrarum conservata est in aeternum.«

Diximus pro quibus sit orandum, et etiam auctoritate Joannis probavimus. Item, quod vivorum [Col. 1269B] oratio profuerit defunctis, in Actibus apostolorum (patet.) »Ejectis autem omnibus foras, Petrus ponens genua sua oravit: et conversus ad corpus dixit: Tabitha, surge. At illa aperuit oculos suos, et viso Petro, resedit. Dans autem illi manum, erexit eam. Et cum vocasset sanctos, et viduas, assignavit eam vivam (Act. IX).« Item Martha ad Jesum: »Domine si fuisses hic, frater meus non fuisset mortuus (Joan. XI).« Item in libro Machabaeorum: »At vero fortissimus Judas, facta collatione, duodecim millia drachmas argenti misit Jerosolymam, offerri pro peccatis mortuorum sacrificium, bene et religiose de resurrectione cogitans. Nisi enim eos qui ceciderant, resurrecturos speraret, superfluum videretur et vanum orare pro mortuis, [Col. 1269C] et quia considerabat quod hi qui cum pietate dormitionem acceperant, optimam habebant repositam gratiam. Sancta ergo et salubris est cogitatio pro defunctis exorare, ut a peccatis solvantur (II Mach. XII).« Et cum apud veteres esset consuetudo, et rectum videretur, orare pro mortuis, quia statim non poterant salvari, sed sub exspectatione ad infernum descendebant. Quid dicemus de his qui statim possunt salvari?

Item sunt qui dicunt neminem posse salvari, qui non poeniteat, nisi in articulo mortis, nec pro eo esse orandum. Sed audiant quid dicat Dominus latroni, ad ultimum poenitenti, et satisfacere non valenti: »Hodie mecum eris in paradiso (Luc. [Col. 1269D] XXIII)«: Item: »Quacunque hora peccator ingemuerit, salvus erit (Ezech. XXXIII).« Sed dicis facere te posse salvari peccatorem sine poenitentia et satisfactione. In quo notatur, quia divinae potentiae detrahere conaris, cum Dominus dicat in propheta: »Ego sum, qui deleo iniquitates et peccata populi (Isa. XLIII).« Sed peccatum hujus peccatoris, quem te salvare affirmas, non delet Deus, cum non poeniteat. Cave ergo ne de caetero aliquid tam detestabile praesumas dicere.



CAPUT XVIII. De juramento.

De juramento agamus, et quod juramentum licitum, et quod illicitum, authentice, de thesauro Scripturarum proferamus. Ait namque Moyses in [Col. 1270A] Genesi: »Locutus est Dominus ad Abraham dicens: Per memetipsum juravi, dicit Dominus; quia fecisti rem hanc,« etc. (Gen. XXII.) Item Moyses ad populum Israel: »Dominum Deum tuum time; et per nomen illius jurabis (Deut. VI).« Ecce audis, haeretice, prophetam Moysen attestantem, quod Deus testatur in Evangelio dicens: »Nolite jurare, neque per coelum, neque per terram (Matth. V).« Jurare per creaturas prohibebat Dominus, qui per semetipsum juravit ad Noe, et ad Abraham. Unde Moyses dicit: »In nomine Dei tui jurabis (Deut. X).« Item: »Reddes Domino juramenta tua (Matth. V).« Et Dominus: »Non perjurabis in nomine meo (Levit. XIX).« Et Moyses huic dicto concordat dicens: »Non perjurabis in nomine Domini [Col. 1270B] Dei vivi.« Item Abraham ad servum suum: »Jura mihi per Deum coeli.« Ecce per Creatorem, et non per creaturam voluit Abraham jurari, cui Dominus per semetipsum juraverat; cognovit, per ipsum debere jurari. De quo juramento Zacharias: »Jusjurandum, quod juravit ad Abraham patrem nostrum, daturum se nobis (Luc. I).« Et Habacuc: »Suscitans suscitabis arcum tuum: juramenta tribubus, quae locutus es (Habac. III).« Et David in Psalmo: »Semel juravi in sancto meo si David mentiar, semen ejus in aeternum manebit (Psal. LXXXVIII).« Item David: »Qui jurat proximo suo, et non decipit,« etc. (Psal. LIV.) Item David: »Juravit Dominus, et non poenitebit eum (Psal. CIX).« Non tantum juravit, sed etiam jurasse non [Col. 1270C] poenituit. In quo probatur, illud juramentum non esse malum. In commendatione enim operis, designatur certum opus factoris.

Item in libro Ecclesiastici: »Ideo jurejurando fecit illum Dominus crescere in plebem suam (Eccle. XLIV).« Item patet ad Corinthios. »Ego autem testem Deum invoco in animam meam (II Cor. I).« Item: »Testificor coram Deo (II Tim. IV).« Item Paulus: »Non segnes efficiamini, verum imitatores eorum qui fide et patientia haereditabant promissiones. Abrahae namque promittens Deus, quoniam neminem habuit per quem juraret majorem, juravit per semetipsum, dicens: Nisi benedicens benedicam te, et multiplicans multiplicabo te. Et sic longanimiter [Col. 1270D] ferens, adeptus est repromissionem. In quo volens Deus abundantius ostendere pollicitationibus immobilitatem consilii sui, interposuit jusjurandum; ut per has duas res immobiles, quibus impossibile est, mentiri Deum, fortissimum solatium habeamus, qui confugimus ad tenendam spem (Hebr. VI).« Item Petrus in Actibus apostolorum de David: »Propheta igitur cum esset, et sciret quia jurejurando jurasset illi Deus, de fructu lumbi ejus sedere super sedem ejus providens, locutus est de resurrectione Christi (Act. II).«

Sed objicis, haeretice, illud quod Dominus in Evangelio ait: »Nolite jurare omnino: neque per coelum, neque per terram (Matth. V).« Hic prohibet jurare per creaturas, quia non est adducenda in testimonium [Col. 1271A] juramenti creatura, sed Creator. Sed si peccatum est jurare per Creatorem, et Deus juravit: ergo peccavit.

Item objicis: »Sit sermo vester, est, est; non, non. (Matth. V.)« Vide qui hoc verbum, »sum, es,« habeat significare. Ostendit enim divinam essentiam, sicut ait Dominus ad Moysen: »Ego sum, qui sum (Exod. III).« Item Dominus ad Moysen: »Si quaesierint nomen meum, dices ad eos: qui est, misit me ad vos (ibid.).« Item in Apocalypsi; »Ego sum alpha et omega (ibid.).« Ecce, hoc verbum »est« divinam ostendit essentiam, quae proprie est; et a qua quidquid est, habet suum esse. Et, qui dicit, »est,« Deum inducit in testimonium. Et, si falsus est, qui dicit, proferendo »est,« in vanum assumit [Col. 1271B] nomen Domini Dei; quod Dominus prohibet dicens: »Non assumes nomen Domini Dei tui in vanum (Exod. XX).« Sed, cum Dominus dixerit: »Sermo vester sit, est, est, non, non,« docet, ut, quorum concordat vita, eorum concordent et verba.

Item objicis: »Sed si aliquid amplius est, a malo est (Matth. V).« Nota, hoc dictum est, »a malo est;« non dixit, malum est, sed a malo est, id est ab incredulitate. Sed, haeretice, audi; proximum tuum debes diligere, sicut te ipsum, Domino dicente: »Diliges proximum tuum sicut teipsum.« Item Joannes: »Qui non diligit fratrem suum, quem videt, Deum, quem non videt, quomodo potest diligere? (I Joan. IV).« Sed tu solummodo dicis fratres tuos, [Col. 1272A] haereticae pravitati consentientes: quod nequaquam est ita. Quia, omnis homo est frater tuus, et proximus tuus. Qui proximus, si sit incredulus tibi, quantum poteris, debes revocare eum ab incredulitate, adhibendo fidem. Quod, ni feceris, non vis eum salvari, nec imples mandatum divinum.

Item de juramento Joannes in Apocalypsi: »Et angelus, qui tenebat pedem dextrum super mare; sinistrum autem super terram, levavit manum suam ad coelum, et juravit per Viventem in saecula saeculorum, qui creavit coelum et omnia quae in illo sunt, et terram et ea quae in ea sunt, et mare et quae in illo sunt (Apoc. X).« Ecce audis idoneum testem angelum, qui juravit, et testatus est, quia Deus omnia creavit, cui dicto, haeretice, contradicis? Credis [Col. 1272B] angelum peccasse? Absit! Non enim peccare possunt angeli Dei, quia confirmati sunt, et astricti summo bono. Ista tibi sufficiant, haeretice, de juramento quia omnia quae occurrunt, enumerare per longum haberetur.



CAPUT XIX. De occisione hominis.

Explanatis ad evidentiam supra dictorum, quae sufficere debent capitulis, de occisione agamus. Et qualiter Deus non occidere. (Reliqua in M. S. codice membraneo desiderantur, nisi forte auctori ipsi mors telam praesciderit inchoatam, et aliquo usque detextam.)




ANNO DOMINI MCXCII
ADAM S. VICTORIS CANONICUS REGULARIS




[Col. 1271]
[OPERA ADAM S. VICTORIS.]

(Vide Patrologiae tom. CXCVI, post Opera Richardi Victorini)




ANNO DOMINI MCXCI
CLEMENS III PAPA




[Col. 1273]
NOTITIA
(MANSI, Concil., tom. XXII, pag. 543)

Clemens, hujus nominis tertius, patria Romanus, qui Paulinus antea nominabatur, ex cardinale Praenestino anno Domini millesimo centesimo octuagesimo octavo, sub Friderico imperatore, octavo Idus Januarii pontifex factus est. Qui statim indictam a praedecessore expeditionem ad Terram Sanctam promovere, eamque ad effectum ducere laboravit, et indulgentiam confirmavit, statuens quod quicunque ea de causa sacram crucem susceperit, de omnibus peccatis, de quibus poenitens confessus fuerit, auctoritate Dei et sanctorum apostolorum Petri et Pauli esset liber et absolutus.---Haec Rogerus recensens etiam pro Terra Sancta recuperanda certam formulam precum ab eodem pontifice per singulos dies praescriptam. Cum senatu Romano conditionibus satis iniquis concordia inita, Romam rediit. Inde missis legationibus ad reges Franciae et Angliae bello dissidentes, cogitationem omnem ad recuperandam Terram Sanctam convertit, cum praesertim Saladinus omnem Antiochiae principatum occupasset. Imperator et Christiani principes, ejus piis conatibus assentientes, arma arripuerunt, ac ipsum imperatorem magno exercitu praeeuntem, Franciae atque Angliae reges, Burgundiae dux, cum Venetis Pisani, aliique quamplurimi subsecuti fuerunt. Eo tempore Guillelmus Siciliae rex absque liberis morte sublatus est. Sed Tancredus, ejusdem Guillelmi consanguineus, vindicans sibi regnum, bellum civile conflavit. Ad quem pellendum Henricus rex ob Constantiam uxorem suam haeredem regni proximiorem in Italiam exercitum misit. Cumque plurima damna rebellibus intulisset, re adhuc infecta reversus est in Germaniam. Pontifex Tancredo favens, ei investituram regni dedit. NEUBRIGENSIS.

Exinde ad reformationem ecclesiasticam conversus, monasterium Sancti Laurentii extra moenia aedificavit, palatium Lateranense reparavit. His paulo post confectis, quarto Idus Aprilis obiit, et sepultus est Romae in ecclesia Lateranensi, anno Domini millesimo centesimo nonagesimo primo, cum Ecclesiam tribus annis, tribus mensibus, et quatuor diebus gubernasset. Hujus etiam temporibus Fridericus imperator post immensos superatos labores in Terrae Sanctae expeditione, post victum in praelio Soldanum Iconii, peragrans partes inferiores Armeniae, in Caleph flumine, rapido cursu undarum ejus absorptus interiit; et successit ejus filius Henricus jamdiu ante haec tempora in regem Germaniae assumptus.




[Col. 1273]
NOTITIA DIPLOMATICA.
(Philippus JAFFÉ, Regesta pontif. Rom., p. 869.)

Primis Clementis III epistolis diplomatibusque brevioribus (a d. 5 Jan. ad 26 Jan. 1188) addita indictio est; sed jam die 16 Febr. 1188 incoeperunt soli pontificatus anni apponi, id quod antea non usitatum fuerat.

In ejus bullis legitur sententia haec: DOCE ME, DOMINE, FACERE VOLUNTATEM TUAM.

Subscripserunt:

    Ep. Albanensis Albinus a 12 Jun. 1189 ad 21 Jun. 1190
    Ep. Ostiensis et Velletrensis Theobaldus a 23 Dec. 1187 ad 28 Oct. 1188
    Octavianus a 12 Jun. 1189 ad 21 Jun. 1190
    Ep. Portuensis et S. Rufinae Bobo a 12 Jun. 1189 ad 26 Jun. 1189
    Klr d. 12 Sept. 1189
    Tit. S. Clementis cardinalis et Tuscanensis episcopus Joannes a 12 Jun. 1189 ad 21 Jun. 1190
    Pr. card. tit. S. Anastasiae Bobo a 28 Mart. 1188 ad 20 Apr. 1189
    Pr. card. tit. XII Apostolorum Pandulfus a 6 Mai. 1188 ad 12 Jun. 1189
    Pr. card. tit. S. Caeciliae Petrus a 2 Jun. 1188 ad 21 Jun. 1190
    Pr. card. tit. S. Clementis Petrus a 16 Mars. 1188 ad 28 Oct. 1188
    Pr. card. tit. S. Mariae trans Tiberim tit. Calixti Laborans a 23 Dec. 1187 ad 26 Jun. 1189
    Pr. card. tit. S. Crucis in Jerusalem Abinus a 25 Febr. 1188 ad 20 Apr. 1189
    Pr. card. tit. S. Laurentii in Damaso Petrus a 28 Oct. 1188 ad 21 Jun. 1190
    Pr. card. tit. SS. Joannis et Pauli tit. Pamachii [Col. 1275] Melior a 23 Dec. 1187 ad 21 Jun. 1188
    Pr. card. tit. S. Marcelli Adelardus d. 28 Oct. 1188
    Pr. card. tit. S. Marci Joannes a 11 Febr. 1188 ad 21 Jun. 1190
    Pr. card. tit. S. Petri ad Vincula tit. Eudoxiae Petrus a 6 Mai. 1188 ad 1 Sept. 1190
    Pr. card. tit. S. Praxedis Radulfus a 16 Mart. 1188 ad 22 Nov. 1188
    Pr. card. tit. S. Pudentianae tit. Pastoris Jordanus a 16 Mart. 1188 ad 21 Jun. 1190
    Pr. card. tit. S. Susannae Alexius a 28 Mart. 1188 ad 16 Mart. 1189
    Joannes Felix a 4 Jun. 1190 ad 21 Jun. 1190
    Diac. card. S. Adriani Gerardus a 17 Mart. 1188 ad 12 Jun. 1189
    Diac. card. S. Angeli Bobo d. 17 Mart. 1188
    Diac. card. SS. Cosmae et Damiani Gratianus a 23 Dec. 1187 ad 21 Jun. 1190
    Diac. card. S. Eustachii juxta templum Agrippae Joannes Felix a 6 Mai. 1188 ad 12 Sept. 1189
    Diac. card. S. Georgii ad Velum Aureum Radulfus a 23 Dec. 1187 ad 17 Mart. 1188
    Diac. card. S. Mariae in Aquiro Gregorius a 6 Mai. 1188 ad 21 Jun. 1190
    Diac. card. S. Mariae in Cosmedin Iacinthus a 23 Dec. 1187 ad 21 Jun. 1190
    Diac. card. S. Mariae in Porticu Gregorius a 6 Mai. 1188 ad 21 Jun. 1190
    Diac. card. S. Mariae in Via Lata Soffredus a 11 Febr. 1188 ad 21 Jun. 1190
    Diac. card. S. Mariae Novae Bernardus a 6 Mai. 1188 ad 21 Jun. 1190
    Diac. card. S. Nicolai in Carcere Tulliano Petrus a 23 Dec. 1187 ad 17 Mart. 1188
    Diac. card. SS. Sergii et Bacchi Octavianus a 23 Dec. 1188 ad 20 Apr. 1189
    Diac. card. S. S. Theodori Joannes a 16 Mart. 1188 ad 4 Jun. 1190
    Datae bullae sunt p. m.
    Moysis Lateranensis canonici vicem agentis cancellarii a 23 Dec. 1187 ad 2 Mart. 1188.
    Moysis S. R. E. subdiaconi vicem agentis concellarii a 16 Mart. 1188 ad 1 Sept. 1190.






[Col. 1275]
CLEMENTIS III PONTIFICIS ROMANI EPISTOLAE ET PRIVILEGIA. De libris adhibitis vide indicem tomo Patrologiae CLXXIX praefixum.



ANNO 1187.
[Col. 1275A]


I. Omnia monasteria congregationi Camaldulensi confirmat, eaque regimini prioris ejusdem congregationis subjicit. (Pisis, Dec. 23.)
[MITTARELLI, Annal. Camaldul., IV. App., p. 159.]

CLEMENS episcopus, servus servorum Dei, dilectis filiis . . . priori Camaldulensi ejusque fratribus tam praesentibus quam futuris regularem vitam professis in perpetuum.

Officii nostri nos admonet et invitat auctoritas pro ecclesiarum statu satagere, et earum quieti et tranquillitati salubriter, auxiliante Domino, providere. [Col. 1275B] Dignum namque et honestati conveniens esse dignoscitur, ut qui ad earum regimen, Domino disponente, assumpti sumus, eas et a pravorum hominum nequitia tueamur, et beati Petri atque apostolicae sedis patrocinio muniamus. Eapropter, dilecti in Domino filii, vestris justis postulationibus clementer annuimus, et praedecessorum nostrorum felicis memoriae Paschalis, Eugenii, Anastasii, [Col. 1276A] Adriani et Alexandri, Romanorum pontificum, vestigiis inhaerentes statuimus, et praesentis decreti auctoritate sancimus, ne cuiquam omnino personae clerico, monacho, laico cujuscunque ordinis aut dignitatis, praesentibus aut futuris temporibus, liceat congregationes illas et loca illa quae Camaldulensis eremi sive coenobii disciplinam et ordinem susceperunt, quaeque hodie sub illius regimine continentur, ab ejus ullomodo subjectione et unitate dividere; quae videlicet loca et congregationes conservandae unitatis gratia, singularibus visa sunt vocabulis adnotanda:

In episcopatu Arretino monasterium Sancti Salvatoris Berardingorum, Sancti Petri in Rota, Sanctae Mariae in Agnano, Sancti Quirini in Rosa, eremum [Col. 1276B] Fleri; monasterium Sancti Viviani, Sancti Bartholomaei in Anglare; juxta Balneum monasterium Sanctae Mariae in Trivio; in Galliata monasterium in Insula. In episcopatu Montis Feretrani monasterium Montis-Herculis; in episcopatu Foris-Pompiliensi hospitale Aimerici; in episcopatu Pesauriensi, monasterium Sancti Dicentii, eremum Sagoli; in episcopatu Bononiensi monasterium Sancti [Col. 1277A] Archangeli, juxta castrum Britti, Sancti Felicis; in episcopatu Florentino monasterium Sancti Petri de Luco, Sancti Salvatoris, juxta civitatem; in episcopatu Fesulano monasterium Sanctae Mariae in Poplena et ecclesiam Sanctae Margaritae; in episcopatu Vulterrano monasterium Sancti Petri in Fontiano, Sanctae Mariae in Policiano, Sancti Petri in Cerreto, Sancti Justi prope civitatem. In episcopatu Pisano monasterium Sanctae Mariae de Morrona, monasterium Sancti Stephani in Cintoria, Sancti Savini in Montione; in ipsa civitate monasterium Sancti Michaelis, Sancti Fridiani, Sancti Zenonis. In episcopatu Lucano monasterium Sancti Salvatoris in Cantiniano, Sancti Petri in Putheolis. Item in Sardinia in episcopatu Turritano monasterium [Col. 1277B] Sanctae Trinitatis de Saccaria, ecclesiam Sanctae Eugeniae in Samanar, ecclesiam Sancti Michaelis et Sancti Laurentii in Vanari, ecclesiam Sanctae Mariae et Sancti Joannis in Altasar, ecclesiam Sanctae Mariae in Contra, ecclesiam Sancti Joannis et Sancti Simeonis in Salvener, ecclesiam Sancti Nicolai de Trulla, ecclesiam Sancti Petri in Scano, ecclesiam Sancti Pauli in Contrognano, ecclesiam Sancti Petri in Olim. Item in Fuscia, in episcopatu Clusino eremum Vivi in Monte-Amiato cum omnibus supradictorum locorum pertinentiis. Villam praeterea de Majona, quam emistis ab Henrico praeposito et reliquis canonicis, cum omnibus pertinentiis suis; villam de Moncione, quam emistis ab abbate Sanctae Florae, quemadmodum in vestris cartulis continetur, [Col. 1277C] et vobis a praedecessore nostro bonae memoriae papa Anastasio, mediante justitia, adjudicata est, et scripti sui sententia confirmata.

Omnia igitur supradicta monasteria cum omnibus ad ipsa pertinentibus, ad instar praedicti antecessoris nostri Alexandri, statuimus et apostolicae sedis auctoritate sancimus, tanquam corpus unum sub uno capite, id est sub priore Camaldulensis eremi temporibus perpetuis permanere, et in illius disciplinae observatione persistere, sub eo, inquam, priore, qui ab ipsius congregationis abbatibus sive prioribus, et ab eremitis regulariter electus, praestante Domino, fuerit. Porro congregationem ipsam, ita sub apostolicae sedis tutela perpetuo confovendam [Col. 1277D] decernimus, ut nulli episcoporum facultas sit aliquod ex his monasterium, absque prioris conniventia vel apostolicae sedis licentia excommunicare, vel a divinis officiis interdicere.

Statuimus insuper, ut decimas terrarum vestrarum nullus a vobis extorquere praesumat, sed distribuendi eas hospitalibus vestris in usum pauperum, secundum antiquam consuetudinem vestram, liberam habeatis, auctoritate apostolica facultatem. Indulgemus etiam ut in conventus vestri praelatis instituendis et amovendis, sicut hactenus dicitur ab antecessoribus nostris obtentum, liceat et vobis sine contradictione qualibet observare. Fratribus autem ipsis licentia sit a quo maluerint Catholico [Col. 1278A] episcopo consecrationum et ordinationum sacramenta suscipere.

Ad haec monasterium de Urano vobis et conventui vestro, salvo jure Ravennatis ecclesiae, auctoritate apostolica, ad exemplar jam dicti praedecessoris nostri Alexandri confirmamus.

Decernimus ergo, ut nulli omnino hominum liceat, etc. Si qua igitur, etc.

Cunctis, etc. Amen, amen, amen.

    Ego Clemens catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Laborans presb. card. Sanctae Mariae trans Tiberim tit. Calixti.
    Ego Melior presb. card. Sanctorum Joannis et [Col. 1278B] Pauli tit. Pammachii.
    Ego Hiacynthus Sanctae Mariae in Cosmedin diac. card.
    Ego Gratianus Sanctorum Cosmae et Damiani diac. card.
    Ego Octavianus Sanctorum Sergii et Bacchi diac. card.
    Ego Petrus Sancti Nicolai in Carcere Tulliano diac. card.
    Ego Radulphus Sancti Georgii ad Velum Aureum diac. card.


Datum Pisis, per manum Moysis Lateranensis canonici, X Kalendas Januarii, indictione VI, Incarnationis Dominicae anno 1187, pontificatus vero domini Clementis papae III anno primo.



ANNO 1188.
[Col. 1278C]


II. Monasterio Regiae-vallis ecclesias de Rengis-valle et de Jovillare asserit. (Pisis, Jan. 5.)
[HUGO, Ord. Praem. Annal., II, Pr., p. 145.]

CLEMENS episcopus, servus servorum Dei, etc., dilectis filiis GALTERO abbati et conventui Regiae-vallis, salutem et apostolicam benedictionem.

Ut officio quod nobis est superna dispositione commissum, personas religioni obnoxias sincera tenemur charitate diligere et super justis petitionibus exaudire. Sicut autem in scriptis dilectorum [Col. 1278D] filiorum nostrorum Hugonis abbatis et generalis capituli abbatum et fratrum Ecclesiae Praemonstratensis inspeximus, cum ecclesiae de Rengis-valle et de Jovillari, quae sunt vestrae filiae pro eo quod a vestra ecclesia emanarunt, fuissent a principio suae institutionis eidem ecclesiae subjectae, et tempore trium abbatum, in Ecclesia vestra constitutorum, filialem reverentiam impendissent; abbas et fratres de Rengis-valle, quia fratres, qui ab ecclesia Praemonstrata missi fuerunt, primo venerant ad locum suum; quamvis ibidem, pro eo quod locus ipse nimis arctus existeret, non remanserunt, sed ad vestrum se locum exinde transtulerunt, se coeperunt ecclesiae vestrae subtrahere, dicentes: Praemonstrati [Col. 1279A] ecclesiae debere tantummodo de jure subesse; qua de causa bonae memoriae Philippus quondam abbas Praemonstratensis ecclesiae, inconsulto abbate Regiae-vallis, pro bono pacis constituit, ut utraque illarum ecclesiarum ecclesiae Praemonstratensi tantum subjacerent, quod utique usque ad tua est, fili abbas, tempora observatum. Verum te super hoc proponente in capitulo Praemonstratensi quaestionem, jam dictae sunt vobis ecclesiae restitutae, et praeceptum eis, ut debeant deinceps Ecclesiae vestrae subesse, quod utique factum est, ne possit alliquo tempore immutari, scriptis sigillis Hugonis abbatis, et generalis Praemonstratensis ecclesiae capituli abbatum et fratrum consignatis, fuit postmodum roboratum. Nos etiam ut idem perpetuam [Col. 1279B] habeat firmitatem, sicut rationaliter factum est, et in eisdem scriptis plenius continetur, auctoritate duximus apostolica roborandum.

Nulli ergo omnino hominum liceat hanc paginam nostrae constitutionis infirmare, vel ei ausu temerario contraire. Si quis autem hoc attentare prae sumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Pisis, Nonis Januarii, indictione VI.



III. Monasterii Vallumbrosani protectionem suscipit et possessiones juraque confirmat. (Pisis, Jan. 6.)
[LAMI, Eccl. Flor. Monum., I, 552.]
[Col. 1279C]

CLEMENS episcopus, servus servorum Dei, dilectis filiis FERTIO Vallumbrosano abbati, ejusque fratribus tam praesentibus quam futuris regularem vitam professis in perpetuum.

Monet nos apostolicae sedis, cui licet immeriti praesidemus, auctoritas, pro statu omnium ecclesiarum provida circumspectione satagere, et ne malignorum rapinis vel molestiis exponantur apostolicum ipsis patrocinium exhibere. Eapropter, dilecti in Domino filii, vestris justis postulationibus clementer annuimus, et praefatum Vallumbrosanum monasterium, in quo divino estis obsequio mancipati, cum omnibus monasteriis sibi subjectis sub D. Petri et nostra protectione suscipimus, et praesentis [Col. 1279D] scripti privilegio communimus. Statuentes ut omnis immunitas et omnis libertas, quae a praedecessoribus nostris felicis memoriae Victore, Gregorio VII, Urbano, Paschale, Innocentio et Adriano atque Urbano Romanis pontificibus jam dicto monasterio concessa est, futuris perpetuis temporibus firma vobis vestrisque successoribus ac Vallumbrosanae congregationi illibataque permaneant.

Adjicimus etiam, ut quascunque possessiones, quaecunque bona jam dictum monasterium, omnisque Vallumbrosana congregatio juste et canonice possidet, aut in futurum concessione pontificum, vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus ac Vallumbrosanae [Col. 1280A] congregationi et illibata permaneant: In quibus haec propriis duximus exprimenda vocabulis:

Locum ipsum in quo praefatum monasterium situm est cum omnibus suis pertinentiis. Castrum de Magnale cum ecclesia et suis pertinentiis; ecclesiam de Fosi cum tota villa et suis pertinentiis. Hospitale de Sprunzola cum ecclesia et suis pertinentiis; hospitale de Faventia cum suis pertinentiis; monasterium Sancti Salvii; monasterium Sanctae Trinitatis de Florentia; monasterium Strumense; monasterium de Osella et Sancti Jacobi de Castello; monasterium de Passiniano et Sancti Michaelis de Senis et de Alphiano; monasterium de Cultubono, de Monte Pisis; monasterium de Montescalario et de Nerano; monasterium de Fisiclo [Col. 1280B] et de Cappiano; monasterium Sancti Pauli Pisani; monasterium de Plaiano et Sancti Venerei in Sardinea; monasterium Sancti Angeli de Pistorio, de Pacciano et S. Mariae de Grato; monasterium Vajani, de Oppleta, de Monte Plano; monasterium de Fonte Thaonis; monasterium de Musceto, de Monte Armato et Sanctae Ceciliae; monasterium Sanctae Reparatae; monasterium de Forolivio, de Trecento, de Crispino, de Razzolo, de Rivo Caesaris, de Cuneo, de Turri; monasterium de Caprilla; monasterium Placentinum, Papiense, Cremonense; monasterium de Cavanna, de Novaria; de Vercellis, de Janua, de Terdona, de Taurino; monasterium Brixiense, Veronense, et Sancti [Col. 1280C] Vigilii; monasterium Bergomense, Mediolanense, Sancti Carpophori et Astense.

Sane nulli omnino hominum liceat conversos aut monachos jam dicti monasterii aut totius congregationis ausu temerario capere, retinere, seu aliquibus vexationibus infestare. Interdicimus quoque ut nulli episcoporum fas sit in vos excommunicationis vel interdicti sententiam promulgare, ut, qui in speciales estis filios apostolicae sedis assumpti, nullius alterius judicium temere subeatis. Sancimus insuper, ut decimas fructuum vestrorum, quos ubilibet propriis sumptibus laboribusque colligitis, sive de nutrimentis animalium vestrorum, nullus a vobis exigere vel extorquere praesumat.

Liceat etiam vobis clericos et laicos, liberos et [Col. 1280D] absolutos ad conversionem, absque cujuslibet interdictione, suscipere, et Christianae tradere sepulturae eos, qui se apud vos devoverint sepelire, et tam ipsorum quam caeterorum fidelium oblationes, sine praejudicio aliarum ecclesiarum recipere. Praesentis etiam decreti auctoritate sancimus ut, si quando, urgente necessitate, commune vel speciale interdictum ab episcopo dioecesano processerit, clausis januis, non pulsatis tintinnabulis, et exclusis excommunicatis et interdictis, suppressa voce, vestrisque tantum fratribus, divina in vestris monasteriis liceat officia celebrare.

Praeterea secundum communem institutionem omnium abbatum ordinis vestri in generali capitulo congregationis factam, tibi, fili abbas, de quolibet [Col. 1281A] monasterio congregationis fratres ad principale monasterium, prout videris animae saluti expedire, sine alicujus contradictione transferre, et quoniam apostolica sedes nulli debet delinquendi praestare materiam vel favorem, adjicientes statuimus, ut abbates sive fratres vestrae congregationis, qui, occasione protectionis apostolicae sedis, minus regulariter, quam ordo monasticus vel consuetudo Vallumbrosanae congregationis exigat, vivere cupiant, Vallumbrosanus abbas canonice illos corrigendi liberam habeat facultatem, et ut nullis fratribus ejusdem congregationis liceat constituere sibi abbatem, sine consensu ejus, sicut a tempore bonae memoriae Joannis primi abbatis ejusdem congregationis noscitur observatum.

[Col. 1281B] Decernimus ergo, ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire praesumpserit, secundo tertiove commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo [Col. 1281C] corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen, amen, amen.

    Ego Clemens catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Laborans presb. card. S. Mariae trans Tiberim tit. Calixti.
    Ego Melior presb. card. SS. Joannis et Pauli tit. Pammachii.
    [Col. 1281D] Ego Jacobus diaconus cardinalis S. Mariae in Cosmedin.
    Ego Gratianus SS. Cosmae et Damiani diaconus card.
    Ego Octavianus SS. Sergii et Bacchi diaconus card.
    Ego Petrus S. Nicolai in Carcere Tulliano diac. card.
    Ego Radulphus S. Georgii ad Velum Aureum diac. card.


Datum Pisis, per manus Moysis Lateranensis canonici et S. R. E. vice-cancellarii, VIII Idus Januar., indictione VI, Incarnationis Dominicae anno 1188, pontificatus vero domini Clementis papae III anno primo.



IV. Monasterii S. Michaelis Orticariensis protectionem suscipit, possessionesque confirmat. (Pisis, Jan. 11)
[MITTARELLI, Annal. Camaldul., IV. App. p. 174.]
[Col. 1282A]

CLEMENS episcopus, servus servorum Dei, dilectis filiis HUGONI abbati S. Michaelis de Orticaria, ejusque fratribus, tam praesentibus quam futuris, regularem vitam professis in perpetuum.

Religiosis desideriis dignum est nos facilem praebere consensum, ut fidelis devotio effectum celerem sortiatur, et ut tanto liberius sacrae religionis observantiae et aliis operibus bonis insistat, quanto apostolica sede se senserit in pio proposito benignius confoveri. Eapropter, dilecti in Domino filii, vestris [Col. 1282B] justis postulationibus clementer annuimus, et praefatum monasterium S. Michaelis de Orticaria, in quo divino estis obsequio mancipati, sub beati Petri et nostra protectione suscipimus, et praesentis scripti privilegio communimus, imprimis siquidem statuentes, ut ordo monasticus, qui secundum Deum et beati Benedicti Regulam atque institutionem fratrum Pulsanensium in eodem monasterio nascitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium in praesentiarum juste et canonice possidet, etc. In quibus haec propriis duximus exprimenda vocabulis: Locum ipsum, in quo praefata ecclesia sita est, cum omnibus [Col. 1282C] pertinentiis suis; ecclesiam S. Jacobi de Padio in Pisano episcopatu; ecclesiam S. Crucis de Corvo in Lunensi episcopatu, cum omnibus ad ipsam pertinentibus. Liceat quoque vobis clericos vel laicos e saeculo fugientes liberos et absolutos ad conversionem recipere, et eos absque contradictione aliqua retinere. Sepulturam praeterea ipsius monasterii liberam esse statuimus, etc. Decernimus ergo, etc.

    Ego Clemens catholicae Ecclesiae episcopus.
    Ego Laborans presb. card. S. Mariae trans Tiberim tit. Calisti.
    Ego Melior presb. card. SS. Joannis et Pauli tit. Pammachii.
    Ego Hiacynthus S. Mariae in Cosmedin diaconus [Col. 1282D] card.
    Ego Gratianus SS. Cosmae et Damiani diaconus cardinalis.
    Ego Octavianus Sanctorum Sergii et Bacchi diac. card.
    Ego Petrus Sancti Nicolai in Carcere Tulliano diac. card.
    Ego Radulphus S. Georgii ad Velum Aureum diac. card.


Datum Pisis, per manum Moysis Lateranensis canonici, vicem agentis cancellarii, III Idus Januarii, indictione IV, Incarnationis Dominicae anno 1189, pontificatus vero domini Clementis papae III anno primo.



V. Ecclesiae S. Michaelis Aretinae protectionem suscipit, possessionesque ac privilegia confirmat. (Pisis, Jan. 13.)
[Ibid., p. 162.]
[Col. 1283A]

CLEMENS episcopus, servus servorum Dei, dilectis filiis priori ecclesiae S. Michaelis, quae in suburbio Aretinae civitatis sita est, ejusque fratribus tam praesentibus quam futuris regularem vitam professis in perpetuum.

Religiosis desideriis dignum est nos facilem praebere consensum, ut fidelis devotio effectum celerem sortiatur, et ut tanto liberius sacrae religionis observantiae et aliis operibus bonis insistat, quanto ab apostolica sede se senserit in pio proposito benignius [Col. 1283B] confoveri. Eapropter, dilecti in Domino filii, vestris justis postulationibus clementer annuimus, et praefatam ecclesiam S. Michaelis, in qua divino estis obsequio mancipati, ad exemplar felicis memoriae Anastasii papae praedecessoris nostri sub beati Petri et nostra protectione suscipimus, et praesentis scripti privilegio communimus. Imprimis siquidem statuentes, ut ordo monasticus qui secundum Deum et beati Benedicti Regulam atque institutionem Camaldulensium fratrum in eadem ecclesia noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione [Col. 1283C] regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant, in quibus haec propriis duximus exprimenda vocabulis:

Locum ipsum in quo praefata ecclesia sita est cum omnibus pertinentiis suis. Propriae parochiae fines, quemadmodum in authentico scripto Hieronymi quondam Aretini episcopi continetur, duximus distinguendos, totum videlicet populum, qui nunc est habitator, aut erit in suburbio ex utraque parte stratae a domo sive classaria olim filii Tiribaldi dicta, qua itur ad S. Petrum Minorem usque ad domum sive classariam olim dictam Moronti, qua itur [Col. 1283D] ad S. Michaelis molendinum, et a domo sive classaria olim Ardimanni Villani dicta, qua itur ad S. Bartholomaeum, usque ad domum sive classariam, olim Aricii Captapanis dictam, qua itur ad molendinum supradictae ecclesiae patronorum, videlicet filiorum seu nepotum Rainerii Gerzi. Praeterea medietatem molendini, quod est juxta suburbium, cum omnibus pertinentiis et utilitatibus suis; domos quas habetis in eodem suburbio cum omnibus utilitatibus suis; plateam quae ante ipsam ecclesiam sita est, sicut in donationis chartula continetur; quidquid habetis in Albagnoro et in Montagnoro. Terras, quas Joannes quondam prior cum matre sua eidem ecclesiae pietatis intuitu tradidit. Terras quas . . . . . Iventone cum uxore et filio vobis [Col. 1284A] donavit; quidquid a Mazagallo emistis, seu ipse vobis donavit, et quidquid Petrolus ejus nepos vobiscum cambiavit seu donavit; terram quam a Filiastro emistis; terram quam Gerardinus vobis pro animae suae remedio tradidit, sicuti in chartula ab eo et filiis rogata continetur; terras quas habetis in civitate Aretina.

Oleum quoque sanctum infirmorum, et cuncta quae ecclesiastici officii sunt, praeter baptismum, tam in solemnitatibus quam in festivis et quotidianis diebus, vobis vestrisque successoribus et Ecclesiae vestrae, sicut a praedicto episcopo vobis concessa sunt, vobis nihilominus confirmamus. Sepulturam quoque ipsius loci liberam esse decernimus, ut eorum devotioni et extremae voluntati qui se illic [Col. 1284B] sepeliri deliberaverint, nisi forte excommunicati vel interdicti sint, nullus obsistat, salva tamen justitia matricis ecclesiae. Decernimus ergo, etc., salva sedis apostolicae auctoritate et in omnibus Camaldulensis prioris obedientia et reverentia, et Aretini episcopi canonica justitia. Si qua igitur, etc.

    Ego Clemens catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Melior presb. card. SS. Joannis et Pauli tit. Pamachii.
    Ego Laborans presb. card. S. Mariae trans Tiberim tit. Calixti.
    Ego Hyacinthus diac. card. S. Mariae in Cosmedin.
    [Col. 1284C] Ego Gratianus SS. Cosmae et Damiani diac. card.
    Ego Octavianus SS. Sergii et Bacchi diaconus cardinalis.
    Ego Petrus S. Nicolai in Carcere Tulliano diac. card.
    Ego Radulfus S. Georgii ad Velum Aureum diac. card.


Datum Pisis, per manum Moysis Lateranensis canonici, vicem agentis cancellarii, Idibus Januarii, indictione VI, Incarnationis Dominicae anno 1188, pontificatus vero domini Clementis papae III anno primo.



VI. Petente Mauricio episcopo Parisiensi, abbatias Herivallis, Hermeriarum, Montis Estivi et de Gif confirmat. (Pisis, Jan. 15.)
[Cartulaire de N.-D. de Paris, I, 33.)
[Col. 1284D]

CLEMENS MAURICIO Parisiensi episcopo.

Justis petentium desideriis dignum est nos facile praebere consensum, et vota quae a rationis tramite non discordant effectu prosequente complere. Eapropter, venerabilis in Christo frater, tuis postulationibus annuentes, abbatias Herivallis, Hermeriarum, Montis Estivi, de Gif, quas de novo diceris construxisse, sicut canonice et sine controversia possides, auctoritate tibi apostolica confirmamus, [Col. 1285A] et praesentis scripti patronicio communimus, statuentes ut nulli omnino hominum liceat, etc.

Datum Pisis, XVIII Kal. Febr., indictione VI.



VII. Monasterii S. Cassiani Carisiensis protectionem suscipit, possessionesque ac privilegia confirmat. (Pisis, Jan. 16.)
[MITTARELLI, Annal. Camaldul., IV, App., 164.]

CLEMENS episcopus, servus servorum Dei, dilectis filiis . . . . . abbati S. Cassiani de Parisio, ejusque fratribus, tam praesentibus quam futuris, regularem vitam professis in perpetuum.

Effectum justa postulantibus indulgere et vigor aequitatis et ordo exigit rationis, praesertim quando [Col. 1285B] petentium voluntatem et pietas adjuvat et veritas non relinquit. Eapropter, dilecti in Domino filii, vestris justis postulationibus clementer annuimus, et monasterium S. Cassiani, in quo divino mancipati estis obsequio, felicis recordationis Lucii papae praedecessoris nostri vestigiis inhaerentes, sub beati Petri et nostra protectione suscipimus et praesentis scripti patrocinio communimus, statuentes ut quascunque possessiones, quaecunque bona idem monasterium juste et canonice possidet, aut in futurum concessione pontificum, largitione regum vel principum, oblatione fidelium, seu justis aliis modis, praestante Domino, poterit adipisci, firma vobis vestrisque successoribus et illibata permaneant, imprimis siquidem statuentes ut ordo monasticus, [Col. 1285C] qui secundum Deum et beati Benedicti Regulam in eodem loco institutus esse dignoscitur, perpetuis ibidem temporibus inviolabiliter observetur. Possessionum autem nomina propriis duximus exprimenda vocabulis.

Villam de Carisio cum curte et districto et omnibus pertinentiis ejus cum flumine Regulo; ecclesiam S. Michaelis de Monte-ruttulo cum omnibus quae habet et possidet; omnia quae habetis in castello de Pezole; ecclesiam S. Cerbonii cum omnibus quae habetis in villa et curte de Applano; jus quod habetis in ecclesia S. Donati cum omnibus quae ad ipsam pertinere noscuntur; omnia quae habetis in Rocca, et in curte de Valli; jus quod habetis [Col. 1285D] in ecclesia S. Justi; quaecunque habetis in curte de Alliga, et in curte et districto de Folliano, et in podio de Monte Tusculi, et in curte de Aletreta cum ecclesia S. Andreae, et omnibus quae habetis in eadem villa; ecclesiam S. Pontiani cum podio, villa et curte ejusdem; quae habetis in curte de Legul et in curte de Fognano, et in curte de castello Falfi; ecclesiam S. Petri de Libiano; ecclesiam S. Mariae de Griciano cum omnibus quae habetis in Griciano et curte ejus; omnia quae habetis in curte de monte Cuccari, et curte de Monticlo, et in curte de Pava, in curte de Casanova, et in villa de Padule et in curte de Camuliano, et in curte de Palaja, et in curte de Montezano; omnia quae habetis in curte de Gavorano; ecclesiam S. Andreae de Ravi cum [Col. 1286A] omnibus quae habet et possidet; quaecunque ad vos pertinent in eadem curte de Ravi; ecclesiam S. Germani cum omnibus quae possidet, quae est sita in curte de Colle majori; quaecunque habetis in curte et districto de Buriano; omnia quae habetis in curte de Cumulo et in curte de Ceole; decimas praeterea omnium terrarum, quas in Lucan. Pisan. et Vulterran. episcopatibus habere noscimini, sicut a bonae memoriae Joanne Lucano, Azo Pisano, Gunfredo Vullaterrano episcopis vobis concessae sunt, et eas pacifice possidetis.

Liceat quoque vobis clericos et laicos, liberos et absolutos e saeculo fugientes ad conversionem recipere, et eos sine contradictione qualibet in vestro collegio retinere. Prohibemus autem ne ulli fratrum [Col. 1286B] vestrorum post factam in eodem loco professionem fas sit absque abbatis sui licentia de claustro vestro, nisi arctioris religionis obtentu discedere; discedentem vero absque communi litterarum cautione nullus audeat . . . . . Porro cum generale interdictum terrae fuerit, liceat vobis, januis clausis, non pulsatis campanis, exclusis excommunicatis et interdictis, suppressa voce divina officia celebrare, . . . . . etc. Statuimus insuper, ut infra fines parochiarum vestrarum absque assensu episcopi dioecesani nullus ecclesiam vel oratorium de novo aedificare praesumat . . . . . etc, monasterii vestri liberam esse concedimus . . . . . eorum qui se illic sepeliri deliberaverint devotioni et extremae voluntati, nisi forte excommunicati vel interdicti sint, nullus obsistat, [Col. 1286C] salva tamen justitia illarum ecclesiarum, a quibus mortuorum corpora assumuntur. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum major pars consilii sanioris secundum Dei timorem et beati Benedicti Regulam providerint eligendum.

Decernimus ergo ut, etc.

    Ego Clemens catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Laborans presb. card. S. Mariae trans Tiberim tit. Calixti.
    Ego Melior presb. card. SS. Joannis et Pauli tit. [Col. 1286D] Pammachii.
    Ego Hyacinthus diac. card. S. Mariae in Cosmedin.
    Ego Gratianus SS. Cosmae et Damiani diac. card.
    Ego Octavianus SS. Sergii et Bacchi diac. card.
    Ego Petrus S. Nicolai in Carcere Tulliano diac. card.
    Ego Radulfus S. Georgii ad Velum Aureum diac. card.


Datum Pisis, per manum Moysis Lateranensis canonici vicem agentis cancellarii, XVII Kal. Februarii, indictione VI, Incarnat. Dominicae anno 1187, [Col. 1287A] pontificatus vero domini Clementis III anno primo.



VIII Ad episcopos Scotiae.---Nuntiat iis Hugonem Sancti Andreae episcopum ab Urbano citatum, et contumaciter emanentem, episcopatu depositum esse, suadetque Joannem eligi. (Pisis, Jan. 16.)
[MANSI, Concil., XXII, 544.]

CLEMENS episcopus, servus servorum Dei, venerabilibus fratribus JOCELINO Glascuensi et MATTHAEO Aberdensi episcopis, et dilectis filiis ERNALDO abbati de Melros, et BERTRAMO priori de Goldingham, salutem et apostolicam benedictionem.

Ne in dubitationis recidant scrupulum quae geruntur, dignum est litterarum memoriae commendari, [Col. 1287B] et ad illorum notitiam quorum interesse videtur, celebri ac veridica insinuatione perferri. Meminimus autem quod bonae memoriae Urbanus papa, praedecessor noster, Hugoni, quondam dicto episcopo Sancti Andreae, pro controversia quae inter eum et venerabilem fratrem nostrum Joannem episcopum vertebatur, sub excommunicationis interpositione mandavit, ut ad certum diem responsurus in jure, aspectui se apostolico praesentaret. Verum, quia conscius actuum suorum, et eventum judicii reformidans, venire contumaciter recusavit, nos et pro hoc et pro aliis multis quae, crebrescente fama, Ecclesiae Dei scandalum pepererunt, ipsum ab episcopatu Sancti Andreae, de consilio et assensu fratrum, perpetuo judicavimus apostolicae [Col. 1287C] sedis auctoritate remotum, et ab usu episcopalis officii eo usque suspensum, donec apostolica sedes duxerit de ipso aliter statuendum, absolventes a fidelitate subjectos, qua ei tenebantur astricti. Sane, quia vacantes Ecclesias diutius regimine pastorali carere, sanctorum canonum inhibent sanctiones, discretioni vestrae per apostolica scripta mandamus quatenus dilectos filios nostros, capitulum Sancti Andreae ex parte nostra diligentius moneatis, ut sibi talem eligant episcopum et pastorem qui digne possit episcopalis officii dignitate potiri. Specialiter autem eos, quantum vobis possibile fuerit, inducere laboretis, ut memoratum episcopum Joannem, virum bonae opinionis, et pro [Col. 1287D] sui honestate nobis et fratribus nostris acceptum, ad regimen et praelationem illius Ecclesiae sine cujusquam scrupulo difficultatis assumant. Quod si omnes his exsequendis nequiveritis interesse, duo vestrum ea nihilominus exsequantur.

Datum Pisae, decimo septimo Kalendas Februarii, indictione sexta.



IX. Ad Willelmum regem Scotorum.---Ejusdem argumenti. (Pisis, Jan. 16.)
[Ibid., col. 545.]

CLEMENS episcopus, servus servorum Dei, WILLELMO illustri Scotorum regi, salutem et apostolicam benedictionem.

Oculos divinae majestatis offendere non modicum [Col. 1288A] aestimamus, si praelatorum excessus, quibus indulgere salva conscientia non possumus, per injuriam sine coercitione debita relinquimus. Unde cum bonae memoriae Urbanus papa, praedecessor noster, Hugoni, etc, ut in epistola superiori, usque ad stricti. Licet enim ad honorem et profectus tuos, quantum cum Deo possumus, firmum habemus propositum intendendi, et in facto praedicti Hugonis curia Romana, non absque detractione multorum, hactenus regiae serenitati detulerit; quia tamen clamor ipsius ad nos indubitata fide pervenit, nequivimus errata sua ulterius sub dissimulatione clausis oculis praeterire: propter quod nihil in hac parte credimus actum, de quo debeat animus regius quacunque ratione moveri. Rogamus autem devotionem [Col. 1288B] tuam prece et affectione qua possumus, et monemus in Domino, quatenus memoratum Joannem episcopum, quem nos et fratres nostri pro sui honestate sincero corde diligimus, pro reverentia apostolicae sedis et nostra in visceribus charitatis commendatum habeas et acceptum, remissa, si qua fuerit, conceptae indignationis offensa, ipsum in omnibus regia clementia et benignitate pertractes. Credimus equidem quod de industria et probitate ipsius tibi et regno tuo, auctore Domino, multum accedere poterit incrementi, et nobis usque quam gratum existet, si optatum apud regias aures preces nostrae sortiantur effectum.

Datum Pisae. decimo septimo Kal. Februarii, ind, VI.



X. Ad Henricum regem Angliae.---De eodem. (Pisis, Jan. 16.)
[Ibid.]
[Col. 1288C]

CLEMENS episcopus, servus servorum Dei, HENRICO illustri Anglorum regi, salutem et apostolicam benedictionem.

Cum ab apostolica sede preces suscepit regalis excellentia, auctoritas, et potestas, quas Ecclesiis in suo statu servandis, et multorum saluti expedit effectui mancipare, diligenter eas debet regia sublimitas exaudire, et tanto fortius et ferventius intendere, ut effectum consequantur optatum, quanto certius fuerit, quod earum devota susceptio et [Col. 1288D] diligens exsecutio regalem gloriam respicit pariter et salutem. Hinc est quod serenitati regiae pro venerabili fratre nostro Joanne episcopo Sancti Andreae litteras apostolicas et preces duximus cum fiducia destinandas, altitudinem regalis eminentiae quanta possumus affectione rogantes, monentes, atque in remissionem peccatorum omnium injungentes, quatenus pro reverentia beati Petri et et nostra, et persecutionis ejus obtentu, quam certum est ipsum jam longo tempore pertulisse, charissimum in Christo Willelmum filium nostrum illustrem regem Scotorum moneas attentius, et inducas, et, si necesse fuerit, districtione regali, qua ei praeemines, et concessa tuae regiae celsitudini potestate compellas, ut totius indignationis [Col. 1289A] suae rancorem, quam erga episcopum concepit quorumdam malitia susurronum, regiam dignitatem et salubria opera pietatis attendens, ei qualibet occasione remota condonet, et dioecesim Sancti Andreae, quam de communi fratrum consilio et assensu summus pontifex sibi perpetuo confirmavit, de caetero ipsum quiete permittat et absque calumnia possidere. Cum et ipse paratus existat regiae majestatis, prout fuerit consentaneum rationi, existere in omnibus obediens et fidelis.

Datum Pisae, XVII Kal. Februarii. indictione sexta.



XI. Ad clerum episcopatus Sancti Andreae.---Pro Joanne episcopo Sancti Andreae. (Pisis, Jan. 16.)
[MANSI, Concil., XXII, col. 546.]
[Col. 1289B]

CLEMENS episcopus, servus servorum Dei, universo clero episcopatus Sancti Andreae, salutem et apostolicam benedictionem.

Licet in rebus dubiis valeant aliqui suam astutiam seu malitiam ostentare, cum tamen scrupulus fuerit, et articulus dubietatis amotus, et manifestis indiciis apparuerunt vestigia veritatis, penitus sunt devia relinquenda, et rectitudinis tramites inquirendi pariter et servandi ne, quod absit! aliter agentibus, et in sua pertinacia consistentibus, post flagella praesentia poenasque condignas, perpetuae mortis interius supplicio deleantur aeterno. Volentes ergo paterna sollicitudine vestrae saluti prospicere, [Col. 1289C] et utilitatibus et quieti vestrae providere, universitati vestrae per apostolica scripta mandamus atque praecipimus, et in obedientiae virtute injungimus, quatenus infra quindecim dies post harum susceptionem venerabilem fratrem nostrum Joannem episcopum vestrum, in pontificali officio canonice subrogatum, sicut patrem proprium et pastorem suscipiatis humiliter et devote, ac ejus de caetero salubribus monitis et mandatis, omni simultate remota, debitam reverentiam, et obedientiam impendere minime postponatis: scientes quod postquam Hugo, qui vir olim episcopus dicebatur, per Romanam Ecclesiam a vestri episcopatus dignitate fuit amotus, vel post ejus decessum jam dicto Joanne episcopo vestro superstite, aliquem fortasse [Col. 1289D] episcopum elegistis, electionem illam auctoritate apostolica vacuamus. Si vero, quod Deus avertat, in eumdem episcopum Joannem, inimico humani generis suadente, aliquam conspirationem facere praesumpsistis: tam vos, quam totum episcopatum, tamdiu volumus interdicti sententiae subjacere, donec agnoscentes excessum, ad mandatum ipsius Joannis episcopi redeatis.

Dat. Pisae, decimo septimo Kalend. Februarii indict. VI.



XII. Ad omnes episcopos.---Pro eodem negotio. (Pisis, Jan. 16.)
[Ibid., col. 547.]

CLEMENS episcopus, servus servorum Dei, venerabilibus [Col. 1290A] fratribus JOCELINO Glascuensi, et MATTHAEO Aberdensi, et RICHARDO Moresensi, episcopis; et dilectis filiis ERNULFO de Melros, et HUGONI de Neubotle, et de Sancta Cruce, et de Strivellina, et de Scona, abbatibus, salutem et apostolicam benedictionem.

Ad ea quae respiciunt honestatem, et salutem pariunt animarum, quamvis absque monitis intendere debeatis, et diligentem operam juxta vestri officii debitum tribuere vos credamus, vestram tamen diligentiam ad majorem in his sollicitudinem exhibendam litteris apostolicis duximus exhortandum, ut eisdem operibus laude dignis tanto ferventius insistatis, quanto vobis salubrius erit in ipsis ad exhortationem apostolicam exactiorem diligentiam [Col. 1290B] adhibere. Constat utique quosdam Ecclesiarum praelatos, cum his qui scandalizati fuerint debere pati, juxta normam apostolicam, ustionem, et cum infirmantibus infirmari. Quantas vero persecutiones his temporibus sustinuerit Ecclesia Sancti Andreae, quantas calamitates incurrerit et pressuras, quam etiam graviter hactenus fuerit perturbata sub umbra indignationis regiae celsitudinis, et quassata; insuper venerabilis frater noster Joannes episcopus Sancti Andreae quot et quanta pericula sustinuerit et labores pro servanda libertate ecclesiae sibi commissae, et ei a nobis et duobus nostris praedecessoribus confirmatae: cum ea omnia vobis sint manifesta, illa vestris auribus inculcare supervacuum videtur. Nunc igitur quamplurimum expedire dignoscitur, [Col. 1290C] et de salute regia, et statu praescriptae ecclesiae reformando, atque pace nisi ipsi episcopo conferenda nos convenit sollicitudinem gerere congruentem, et circumspectionem vestram ad corroborandam nobis idoneum [forte idoneam] reputamus: discretioni vestrae per apostolica scripta mandamus atque praecipimus, quatenus post susceptionem litterarum nostrarum convenientes in unum, sicuti decet viros providos et discretos, charissimi in Christo filii nostri Guilielmi illustris regis Scotiae praesentiam adeatis, et eum moneatis diligentius, et instantius inducatis, ut episcopo memorato rancorem indignationis suae remittat, et in hoc Romanam Ecclesiam, quae serenitati regiae [Col. 1290D] jam longo tempore detulit, non contemnat: sed ejus et vestris moniti, prout regiae gloriae convenit et saluti, sine dilatione salubriter pareat et humiliter acquiescat, ac ipsum episcopum praescriptum dioecesim Sancti Andreae in pace permittat habere: cum ex debito regiae dignitatis Ecclesias teneatur cum pastoribus suis non dispergere, sed fovere; non contemnere, sed amare; non prosequi, sed tueri. Quod si monitis apostolicis, in propriae salutis periculum, quod absit! duxerit resistendum, in regnum suae celsitudinis, et personam suam, et omnes fautores regios nuntietis interdicti sententiam, infra viginti dies sine appellationis obstaculo auctoritate apostolica a vobis promulgandam. Illos insuper qui Hugoni obedientes exstiterunt, et ei [Col. 1291A] fomentum in sua obstinatione dederunt, postquam eum sedes apostolica a dioecesi Sancti Andreae removit perpetuo, et excommunicationis sententiam in ipsum promulgavit, simili sententia percellatis: et publice nuntiantes, excommunicationi subesse tandiu faciatis, et ab aliis arctius evitari, donec ad mandatum Ecclesiae revertantur, absolutionis beneficium ab eodem episcopo petituri. Ad haec altaribus et calicibus, in quibus jam dictus Hugo, dum in excommunicatione positus, celebravit, purificationem et sanctificationem juxta consuetudinem ecclesiae conferatis. Ad ecclesiam quoque Santi Andreae pariter accedatis, et fratribus convocatis in unum, intretis capitulum, et de ordine et statu Ecclesiae diligentius inquiratis: et, si quid [Col. 1291B] in eadem Ecclesia per supradictum Hugonem immutatum inveneritis vel statutum, auctoritate nostra id in statum debitum inducatis; et, si quid in ipsa fuerit corrigendum, efficaciter studeatis id in melius reformare. Si vero, quod absit! aliquos ex canonicis ad recipiendum humiliter et devote pastorem suum praedictum duros inveneritis et rebelles: eos instantius moneatis, ut illi reverentiam et obedientiam patri debitam exhibeant, et a maligno atque damnabili proposito suo desistant. Quod si contumaces exstiterint, eos ab officio pariter et beneficio suspendatis, et excommunicationis vinculo innodetis, quo ipsos faciatis manere ligatos, donec monitis et mandatis ecclesiasticis acquiescant. Quod si omnes his exsequendis interesse [Col. 1291C] nequiveritis, reliqui ea nihilominus exsequantur.

Datum Pisae, decimo septimo Kalend. Februarii, indictione sexta.



XIII. Mauricio episcopo Parisiensi concedit ut cum praebendas vacare contigerit, eas personis idoneis assignet. (Pisis, Jan. 16.)
[Cartul. de N.-D. de Paris, I, 33.]

CLEMENS MAURICIO Parisiensi episcopo.

Licet ejus propositi simus, ut jura venerabilium fratrum et episcoporum nostrorum, praeter commune debitum quo tenemur omnibus, specialiter [Col. 1291D] conservare velimus, quia tamen, petentium instantiam metuens, concessionem praebendarum ad te pertinentium tibi ex abundanti postulas confirmari, petitionem tuam in hac parte duximus admittendam! Ideoque apostolica auctoritate statuimus, ut, sicut praedecessoribus tuis et tibi licuit ab antiquo, sit etiam liberum in futurum, cum praebendas ipsas vacare contigerit, eas personis idoneis assignare, nullis obstantibus litteris, si quae in tui juris praejudicium a sede apostolica fuerunt hactenus impetratae, nec obstante investitura, si qua, earum occasione, ab alio facta dicatur.

Datum Pisis XVII Kal. Februarii, indictione VI.



XIV. Ecclesiae Parisiensis possessiones et privilegia, petente Mauricio episcopo, confirmat. (Pisis, Jan. 18.)
[Col. 1292A]

CLEMENS episcopus servus servorum Dei, venerabili fratri MAURICIO Parisiensi episcopo, ejusque successoribus canonice substituendis in perpetuum.

Quanto nobilis, etc. ut in bulla Innocentii II pro eadem Ecclesia [(1) 1Kb] . Jus etiam episcopale, in subscriptis abbatiis et earum parochiis seu parochianis omnibus, videlicet in abbatia Latiniacensi, in abbatia Fossatensi, in abbatia Sancti Maglorii, in abbatia Sancti Victoris, in abbatia Vallis Sanctae Mariae, in abbatia de Sarneia, in abbatia Herivallis, [Col. 1292B] in abbatia Hermeriarum, in abbatia Montis Estivi, in abbatia sanctimonialium de Monte Martyrum, de Edera, de Kala et de Gif; in ecclesia super Argenteoli. Praeterea pactum, etc., ut in bullis Innocentii et Lucii II [(2) 1Kb] .

Datum Pisis per manum Moysi Lateranensis canonici, vicem agentis cancellarii, XV Kal. Februarii, indictione sexta, Incarnationis Dominicae anno 1187, pontificatus vero domini Clementis papae III anno primo.



XV. Girardo, abbati Vizeliacensi et ejus successoribus usum sandaliorum concedit. (Pisis, Jan. 18.)
[LAUNOII Opera, t. II, p. I, p. 288.]
[Col. 1292C]

CLEMENS episcopus, servus servorum Dei, GIRARDO et conventui Vizeliacensi salutem et apostolicam benedictionem.

Ad ecclesiastici decoris augmentum insignia reperta sunt dignitatum, quae sacrosancta Romana Ecclesia congrua in singulos liberalitate distribuit, et devotis filiis, prout dignum judicat, suscipienda pariter et obtinenda concedit; unde nos pro reverentia beatae Mariae Magdelenae, cujus sacrum corpus in vestra ecclesia requiescit, et vestrae devotionis merito provocati, usum sandaliorum, tibi, fili abbas, tuisque successoribus infra tuas ecclesias indulgemus et auctoritate apostolica confirmamus. Nulli ergo, etc. . .

[Col. 1292D] Datum Pisis, XX Kalend. Februarii, indictione VI.



XVI. Privilegium pro monasterio S. Angeli Pistoriensi, (Pisis, Jan. 20.)
[ZACHARIA, Anecdota medii aevi, p. 237.]

CLEMENS episcopus, servus servorum Dei, dilectis filiis JOANNI abbati monasterii Sancti Angeli, quod situm est in suburbio Pistoriensi, ejusque fratribus, tam praesentibus quam futuris, regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum suffragium [Col. 1293A] impertiri. Eapropter, dilecti in Domino filii, vestris postulationibus clementer annuimus, et praefatum monasterium Sancti Angeli, in quo divino estis obsequio mancipati, ad exemplar felicis recordationis papae, praedecessoris nostri, sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo monasticus, qui secundum Deum et beati Benedicti Regulam, atque institutionem fratrum Vallis Umbrosae in eodem loco institutus esse dignoscitur, perpetuis ibidem temporibus inviolabiliter observetur. Praeterea quascunque passessiones, quaecunque bona idem monasterium juste et canonice possidet, aut in futurum concessione pontificum, largitione regum [Col. 1293B] vel principum, oblatione fidelium, seu aliis justis modis praestante domino poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est, cum omnibus pertinentiis suis; massaritiam de pecuniis cum vinea, et nemore, et hominibus ad districtum pertinentibus; clausuras etiam, molendina, caufagium totum, ecclesiam S. Marci cum parochia sua prope monasterium sitam. Terram de Muoso cum clausura, et omnibus pertinentiis suis, redditus de Guliano, et omne jus quod habetis in eadem villa, sicut in instrumentis publicis [Col. 1293C] continetur; decimas etiam possessionum vestrarum, quas a quadraginta annis hactenus pacifice tenuistis, vobis auctoritate apostolica confirmamus. Sane novalium vestrorum quae propriis manibus aut sumptibus colitis, sine detrimentis animalium vestrorum, nullus a vobis decimas extorquere praesumat. Liceat quoque vobis clericos, vel laicos e saeculo fugientes liberos et absolutos ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in loco vestro professionem fas sit, nisi arctioris religionis obtentu, sine abbatis sui licentia de eodem loco discedere. Discedentem vero absque communium litterarum cautione nullus audeat retinere. Cum autem generale interdictum [Col. 1293D] terrae fuerit, liceat vobis clausis januis, exclusis excommunicatis et interdictis, non pulsatis campanis, suppressa voce divina officia celebrare. Sepulturam praeterea illius loci liberam esse decernimus, ut eorum quoque devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum Ecclesiarum a quibus mortuorum corpora assumuntur. Obeunte vero abbate qui pro tempore fuerit, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars major consilii sanioris secundum Dei timorem et beati Benedicti Regulam providerint eligendum. Praeterea libertates et immunitates antiquas et rationales [Col. 1294A] consuetudines monasterio vestro collatas, sicut hactenus observatae sunt ratas habemus, et eas perpetuis temporibus illibatas manere praesenti decreto sancimus; auctoritate quoque apostolica interdicimus ne quis infra fines parochiae vestrae, praesertim a S. Leonardo usque ad Sanctam Christinam, ullatenus sine assensu dioecesani episcopi et vestro capellam, seu oratorium de novo aedificare praesumat, salvis tamen privilegiis Romanorum pontificum. Prohibemus etiam ne quis in vos vel monasterium vestrum excommunicationis, suspensionis seu interdicti sententiam, sine manifesta et rationabili causa, promulgare praesumat, vel novas et indebitas exactiones vobis vel hominibus vestris imponat. Decernimus ergo ut nulli omnino hominum [Col. 1294B] fas sit praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et Vallisumbrosani abbatis debita reverentia. Si quae igitur in futurum ecclesiastica saecularisve persona hanc nostrae constitutionis paginam sciens, etc.

    Ego Clemens Catholicae Ecclesiae episcopus ss.
    Ego Theobaldus Ostiensis et Velletrensis episcopus ss.
    Ego Laborans presbyter cardinalis S. Mariae Trans-Tiberim tituli Calisti ss.
    [Col. 1294C] Ego Melior presbyter cardinalis SS. Joannis et Pauli titt. Pamachii ss
    Ego Jacobus diaconus cardinalis S. Mariae in Cosmedin ss.
    Ego Gratianus SS. Cosmae et Damiani diaconus cardinalis ss
    Ego Octavianus SS. Sergii et Bacchi diaconus cardinalis ss.
    Ego Petrus Sancti Nicolai in Carcere Tulliano diaconus cardinalis ss.
    Ego Radulfus S. Georgii ad Velum Aureum diaconus cardinalis ss.


Datum Pisis, per manum Moysi Lateranensis canonici vicem agentis cancellarii, XIII Kal. Februarii, [Col. 1294D] indictione sexta, Incarnationis Dominicae anno 1187, pontificatus vero Domini Clementis papae tertii anno primo.



XVII. Balduino archiepiscopo Cantuariensi praecipit, ut »quidquid post appellationem a monachis Cantuariensibus ad sedem apostolicam factam, vel praedecessoris sui (Urbani III) prohibitionem in opere capellae actum sit, non differat demoliri.« (Senae, Jan. 26.)
[TWISDEN, Hist. Angl. Script., I, 1528.]

CLEMENS episcopus, servus servorum Dei, venerabili B. Cantuariensi archiepiscopo, salutem et apostolicam benedictionem.

Quanto in Ecclesia Dei scientiae munere et religionis praeemines honestate, dignitatisque apicem in [Col. 1295A] partibus Anglicanis obtines ampliorem, tanto decet charitatem tuam vigilantiori studio a subjectorum injuriis vel oppressionibus temperare, et, his postpositis quae justitiae pulchritudinem decolorant odoremque bonae opinionis exstinguunt, obedientiam et reverentiam debitam majoribus exhibere. Unde non sine causa miramur, quod, sicut nobis proponitur, post appellationem ad sedem apostolicam factam, et bonae memoriae Urbani praedecessoris nostri prohibitionem, adeo circa novae capellae constructionem et alia multa manus tuas in ecclesiae tibi commissae fratrum molestias aggravasti, ut nihil eis de interpositae appellationis remedio accessisse, procul ratio juris expostulat, aestimetur, nec tu honori sacrosanctae Romanae Ecclesiae matris tuae videaris, [Col. 1295B] prout oportuit, detulisse. Licet autem propositum nobis fraternitati tuae, quantum cum Deo possumus, deferendi, et personam tuam in omnibus quae ex officio nobis incumbunt statuerimus honorare, quia tamen eorumdem fratrum pressuras pariter et clamores cum bona conscientia praeterire clausis oculis nec possumus nec debemus, fraternitati tuae de consilio fratrum nostrorum per apostolica scripta praecipiendo mandamus, quatenus, omni contradictione et occasione postposita, eo etiam non obstante si te abesse contigerit ab Ecclesia tua, quidquid post appellationem ad sedem apostolicam factam, vel praedecessoris nostri prohibitionem in opere capellae actum est, non differas demoliri, revocans et deducens prorsus in irritum, [Col. 1295C] quidquid de instituendis canonicis et aliis circa capellam factum est et perperam innovatum. Eos etiam qui post inhibitionem supradicti praedecessoris nostri in capella ipsa celebrare divina officia praesumpserunt, donec condignam nobis satisfactionem exhibeant, ab officio et beneficio habeas interdictos. Ministros etiam conventus quos post appellationem interpositam amovisti, quos et idem praedecessor restituit, habeas restitutos, et eos quos pariter post appellationem excommunicare vel suspendere voluisti, habeas nihilominus absolutos, et universa quae post appellationem in eorum gravamen sunt attentata, videlicet in invasione villarum et possessionum suarum, reddituum quoque [Col. 1295D] et aliorum, quae ante appellationem habuerant, et ablatione similiter aliarum rerum, in statum pristinum, cessante appellatione et contradictione reducas. Ad haec, quia secundum formam juris post appellationem nihil est innovandum, volumus et praecipimus, ut pendente judicio in eorumdem fratrum detrimentum circa statum monasterii nihil omnino satagas immutare. Alioquin grave nobis existeret modis omnibus et molestum, nec possemus sine correctione debita aequanimiter sustinere.

Datum Sen., VII Kal. Februarii, indictione VI.



XVIII. Gunteramo episcopo Senensi ecclesiam in monte Bonitii sitam asserit. (Ap. S. Quiricum, Jan. 28.)
[UGHELLI, Italia sacra, III, 548.]
[Col. 1296A]

CLEMENS episcopus, servus servorum Dei, venerabili fratri GUNTERAMO Senen. episcopo, ejusque successoribus canonice substituendis in perpetuum.

Communi et speciali debito tuis cogimur petitionibus condescendere, et effectum congruum indulgere, ut qui tenemur universos in suis justis postulationibus exaudire, tanto tibi amplius videamur esse propitii, quanto te et Ecclesiam tibi commissam [Col. 1296B] abundantiori diligimus charitate. Eapropter, venerabilis in Christo frater, tuis justis postulationibus grato concurrentes assensu ecclesiam in Montebonizzi a b. m. Raynerio praedecessore tuo, in fundo videlicet quod bon. mem. q. comes Guido concessit beato Petro, et piae recordationis praedecessori nostro Adriano papae de ipsius praedecessoris nostri auctoritate et concessione constructam de communi consilio fratrum nostrorum tibi et successoribus tuis ad exemplar piae mem. Alexandri papae, antecessoris nostri, concedimus et confirmamus; dantes vobis liberam facultatem, sicut iidem praedecessores nostri dedisse noscuntur, eamdem Ecclesiam sine contradictione qualibet consecrandi, et in ea clericos juxta vestrae voluntatis arbitrium [Col. 1296C] ponendi et libere ordinandi; non obstante retractatione quam praefatus praedecessor noster Adrianus super hoc, levi et vano errore ductus, ea consideratione fecisse dignoscitur, quod locus ille in episcopatu Florentino consistit, cum in privilegio ipsius praedecessoris nostri contineatur fundum ipsum a memorato comite supra fuisse concessum, et ab eodem praedecessore nostro ad Ecclesiam ibi construendam sub annuo censu unius bizantii tuo praedecessori collatum. Statuimus autem, sicut praefati antecessores nostri statuisse noscuntur, ut quicunque de tua dioecesi ad locum illum transierint, in omnibus spiritualibus tibi tantum et successoribus tuis debeant respondere, et vos eamdem quam [Col. 1296D] prius habeatis in eis omni modo potestatem. Caeterum ad hujus nostrae concessionis et confirmationis indicium unum bizantium nobis nostrisque successoribus annis singulis persolvetis. Decernimus ergo ut nulli omnino hominum liceat hanc paginam nostrae concessionis et confirmationis infringere, etc. Si quae igitur, etc., ecclesiastica, etc.

    Ego Clemens Catholicae Ecclesiae episcopus subscripsi.
    Ego Laborans presb. card. Sanctae Mariae Trans-Tiberim titul. S. Calixti subscripsi.
    Ego Octavianus Sanctorum Sergii et Bacchi D. card. subscr.
    Ego Petrus S. Nicolai in Carcere Tulliano D. card. subscr.
    [Col. 1297A] Ego Bobo Sancti Georgii ad Velum Aureum D. card. subscr.


Data apud S. Quiricum per manum Moysi Lateranensis canonici, vicem agentis cancellarii, v. Kalend. Februarii, indict. VI, Incarnat. Dominicae anno 1187, Pontif. vero domini Clementis papae III, an. I.



XIX. Privilegium pro monasterio S. Mariae Florentino. (Laterani, Febr. 11.)
[MARGARINI, Bullar. Casin., II, 211.]

CLEMENS episcopus, servus servorum Dei, dilectis filiis abbati S. Mariae de Florentia ejusque fratribus tam praesentibus quam futuris regularem vitam professis, in perpetuum.

[Col. 1297B] Cum omnium Ecclesiarum sit nobis, quanquam immeritis, cura commissa, et de omnibus teneamur sollicitudinem gerere, illis propensius adesse debemus, quae specialiter juris B. Petri esse noscuntur. Eapropter, dilecti in Domino filii, vestris justis postulationibus clementer annuimus et praefatum monasterium S. Mariae de Florentia, quod specialiter juris et proprietatis Romanae Ecclesiae esse dignoscitur, in quo divino estis obsequio mancipati, ad exemplar felicis recordationis Alexandri papae praedecessoris nostri, sub beati Petri et nostra protectione suscipimus, et praesentis scripti privilegio communimus; imprimis siquidem statuentes ut ordo monasticus, qui secundum Deum et Beati [Col. 1297C] Benedicti Regulam in eodem monasterio noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium in praesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata parmaneant; in quibus haec propriis duximus exprimenda vocabulis:

Locum ipsum in quo praefatum monasterium situm est, cum omnibus pertinentiis suis; castrum de Signa et tertiam partem castri de Grumulo cum ecclesia et pertinentiis suis; curtem de Greve cum [Col. 1297D] ecclesia S. Martini, caeterisque possessionibus suis; ecclesiam S. Bartholomaei cum curte et terra Berizonis et Azae uxoris ejus de Rodda. Insuper et terram ejus de Patroio, seu in quibuscunque locis cum omnibus pertinentiis suis; castrum de Radda cum curte et ecclesiis et omnibus ad eam pertinentibus; ecclesiam Sancti Martini in loco confluenti, cum pertinentiis suis; ecclesiam Sancti Martini quae est infra civitatem juxta praelibatum monasterium cum casis, terris et omnibus pertiuentiis suis; ecclesiam S. Martini in Mensula cum omnibus pertinentiis suis; curtem Montis-Domini cum omnibus ad eam pertinentibus; curtem de Mandria cum pertinentiis suis; terram Joannis filii Teudi cum casis et reliquis possessionibus, sicut Maria et donatus [Col. 1298A] filius ejus monasterio contulerunt; casas et terras Joannis filii Bogae; ecclesiam S. Rocchi cum terris et domibus circa se; castrum Vicli cum curte, ecclesiis, et omnibus pertinentiis suis. Praeterea quicquid de donatione Bonifacii fratris Benedicti quondam abbatis vestri legitime possidetis et omnes decimas de Viclo sicut eam de concessione bonae memoriae . . . . Florentini episcopi et decimas de Allodio vestro de curte de Casaglia, de Tusci et de Rocchetta, sicut decimam ipsam, de concessione Guidonis quondam Volteranni episcopi canonice possidere noscimini, vobis et monasterio vestro auctoritate apostolica confirmamus. Nihilominus etiam liberam institutionem personarum in ecclesiis vestris, sicut eam praedecessores vestri, et vos ipsi [Col. 1298B] a 40 retro annis inconcusse habuisse noscimini, vobis duximus auctoritate apostolica confirmandam. Prohibemus insuper ne quis episcopus vel ministerialis ejus, ecclesias vestras, vel earum clericos indebitis exactionibus seu molestiis audeat fatigare, aut in vos excommunicationis, seu in monasterium vestrum interdicti sententiam, sine mandato Romani pontificis vel legati ab ejus latere destinati, ferre praesumat. Sane novalium vestrorum, quae propriis manibus aut sumptibus colitis sive de nutrimentis vestrorum animalium decimas vel primitias a vobis vel monasterio vestro exigere nemo praesumat. Chrisma vero, oleum sanctum, consecrationes altarium seu basilicarum, ordinationes monachorum vel clericorum vestrorum qui ad sacros [Col. 1298C] ordines fuerint promovendi a Florentino recipietis episcopo, siquidem catholicus fuerit, et gratiam et communionem apostolicae sedis habuerit, et ea gratis, et absque pravitate aliqua voluerit exhibere, alioquin quemcunque catholicum malueritis adeatis antistitem, qui nostra fultus auctoritate vobis quod postulastis impendat. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat [Col. 1298D] praefatum monasterium temere perturbare aut ejus possessiones auferre, vel ablatas retinere, minuere, seu quibuslibet vexationibus fatigare sed omnia integra conserventur eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, etc.

Datum Laterani, III Idus Febr.



XX. Ecclesiae S. Mariae Grandigurgitis protectionem suscipit, possessionesque ac privilegia confirmat. (Laterani, Febr. 13.)
[HUGO Ord. Praem. Annal., I, Pr., p. 600.]

CLEMENS episcopus, servus servorum Dei, dilectis filiis RADULPHO abbati ecclesiae S. Mariae Grandigurgitis [Col. 1299A] ejusque fratribus tam praesentibus quam futuris regularem vitam professis, in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit, sacrae religionis infringat. Eapropter, dilecti in Domino filii, vestris justis postulationibus clementer annuimus et praefatae ecclesiae S. Mariae Grandigurgitis, in qua divino mancipati estis officio, sub beati Petri et nostra protectione suscipimus et praesentis scripti privilegio communimus. Imprimis siquidem statuentes ut ordo canonicus, qui secundum Deum et beati Augustini Regulam, et institutionem Praemonstratensium fratrum in eadem Ecclesia institutus esse dignoscitur, [Col. 1299B] perpetuis ibidem temporibus inviolabiliter observetur. Praeterea, quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant, in quibus haec propriis duximus exprimenda vocabulis.

Locum ipsum Grandigurgitis in quo praefata ecclesia de Bellelagia, Henrico de Larges, Theodoro de Plozoesc et Gerardo fratre ejus; curiam de Courdumaco quam dedit vobis Reimbaldus de Ferretis cum appendiciis suis, assensu Ludovici comitis [Col. 1299C] ejusdem castri; curiam de Gerivillari cum appendiciis suis, cujus partem dedit vobis Richardus de Gleire; curiam de Burres cum appendiciis suis, quam habetis de abbatissa et capitulo des Balmes (Baumes les Nones) pro quinque solidis annuatim eidem ecclesiae persolvendis; curiam de Courdemaiche cum appendiciis suis, quam dedit vobis Cetto de Eglingues; curiam de Seneve quam vendiderunt et dederunt vobis Henricus et frater suus Billingus, assensu Ludovici comitis de Saloerner; eleemosynam decem et novem solidorum quam dedit vobis Reimbaldus de Euperpa apud S. Ulricum, in perpetuum possidendam, eleemosynam unius prati et duorum mensorum terrae apud Estophum, quam dedit vobis Richardus Libranchet; [Col. 1299D] eleemosynam quam dedit vobis Reigerus de Bonchort apud Altoreille. Sane novalium vestrorum quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere seu extorquere praesumat. Liceat quoque vobis clericos vel laicos e saeculo fugientes, liberos et absolutos ad conversionem recipere, et eos absque contradictione aliqua retinere.

Prohibemus insuper, ut nulli fratrum vestrorum, post factam in eodem loco professionem, fas sit, absque abbatis sui licentia, de eodem loco discedere; discedentem vero sine communium litterarum cautione, nullus audeat retinere. Inhibemus etiam ne ecclesias aut terras, seu aliquod beneficium [Col. 1300A] ecclesiae vestrae collatum liceat alicui personaliter dari, sive aliquo modo alienari, sine consensu totius capituli, aut majoris partis vel sanioris ejusdem; si quae vero donationes, alienationes, aliter quam dictum est, factae fuerint, eas irritas esse censemus. Ad haec autem adjicimus, ne aliqui canonici seu conversi, sub professione domus vestrae adstricti, sine consensu abbatis et majoris partis capituli vestri, pro aliquo fidejubeant, vel ab aliquo pecuniam mutuo accipiant, ultra pretium capituli vestri providentia provisum, nisi propter manifestam domus vestrae utilitatem; quod si facere forte praesumpserit, non teneatur conventus sine cujus licentia et consensu hoc egerant, pro his aliquatenus respondere. Praeterea licitum sit in [Col. 1300B] causis vestris fratres vestros idoneos ad testificandum adducere, atque ipsorum testimonio, si rectum fuerit, et propulsare violentiam, et justitiam vindicare. Ob evitandas vero saecularium frequentias, liberum sit vobis, salvo jure dioecesani episcopi et ecclesiae parochialis, oratoria in grangiis vestris construere, et in ipsis, cum necesse fuerit, vobis et familiae vestrae divina officia celebrare. Pro chrismate vero, oleo sancto, consecrationibus ecclesiarum, ordinationibus clericorum, qui ad sacros ordines fuerint promovendi, sive abbate ducendo ad sedem, vel quibuslibet aliis ecclesiasticis sacramentis, nullus a vobis, aut sub obtentu consuetudinis, aut quolibet alio modo quidquam audeat postulare; [Col. 1300C] si quis autem contra hoc venire praesumpserit, portionem cum Gehiesi se noverit habiturum, cujus factum exactione turpis lucri et muneris imitatur. Sepulturam praeterea ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Paci quoque et tranquillitati vestrae paterna in posterum sollicitudine providere volentes, auctoritate apostolica prohibemus, ne quis infra clausuras locorum, seu grangiarum vestrarum furtum seu rapinam committere, ignem apponere, hominem capere, vel interficere, seu aliquam violentiam temere [Col. 1300D] audeat exercere.

Decernimus ergo, ut nulli omnino hominum fas sit praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si quae igitur in futurum ecclesiastica saecularisve persona, etc.

Datum Laterani, per manum Moysi Lateranensis canonici vicem agentis cancellarii, Idus Februarii, indictione III [leg. VI], Incarnationis Domini anno [Col. 1301A] 1187; pontificatus vero domini Clementis papae III anno primo.

    Ego Clemens Catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Laborans presb. card. S. Mariae.
    Ego Melchior presb. card. Trans-Tiberim tit. Calixti SS. Joannis et Pauli, etc.
    Ego Jacobus diac. card. S. Mariae in Cosmedin.
    Ego Octavianus SS. Sergii et Bachi diac. card.
    Ego Goffredus S. Mariae in Via Lata diac. card.
    Ego Radulphus S. Georgii ad Velum Aureum diac. card.





XXI. Archiepiscopis et episcopis mandat, ne »a prioribus et obedientiariis Cluniacensium fratrum, sine consilio abbatis et conventus, possessiones ecclesiarum distrahi, laicisque conferri« patiantur. (Laterani, Febr. 16.)
[Bullarium Cluniacense, 88.]
[Col. 1301B]

CLEMENS episcopus, servus servorum Dei, venerabilibus fratribus archiepiscopis et episcopis, in quorum parochiis prioratus et obedientiae Ecclesiae Cluniacensis existunt, salutem et apostolicam benedictionem.

Ea quae in ecclesiarum praejudicium per praelatorum insolentiam attentatur, nostro imminent officio corrigenda; ne, si in ipsarum fuerimus provisione remissi, et earum status grave sustineat detrimentum, et nos de negligentia possimus in extremo [Col. 1301C] examine reprehendi. Unde quia ad audientiam apostolatus nostri pervenit quod priores et obedientiarii Cluniacensium fratrum, sine consilio abbatis et conventus, possessiones ecclesiarum suarum et contra institutionem Cluniacensis ordinis illicite detrahunt, et quasdam laicis conferentes, censum debitum in grave praejudicium ecclesiarum minuere non verentur. Nos fraternitati vestrae praesentium auctoritate injungimus firmiterque mandamus, quatenus detentores bonorum praedictarum ecclesiarum taliter distractorum, cum ad vos querela pervenerit, moneatis attentius, et, si necesse fuerit, excommunicatione pariter et interdicto, remota appellatione, cogatis, ut possessiones in praejudicium [Col. 1301D] ecclesiarum, priorum seu aliorum procuratorum temeritate distractas, sine difficultate restituant, et censum irrationabiliter imminutum non differant integrare.

Datum Laterani, XIV Kalendas Martii, pontificatus nostri anno primo.



XXII. Ecclesiae Caminensis protectionem suscipit, ea lege ut Sifridus episcopus et ejus successores sedi apostolicae fertonem [(3) 1Kb] auri quotannis persolvant. (Laterani, Febr. 24.)
[LUNIG, Spicileg. eccles., Supplem., p. 6.]

CLEMENS episcopus, servus servorum Dei, venerabili fratri SIFRIDO Caminensi episcopo ejusque [Col. 1302A] successoribus canonice substituendis, in perpetuum.

Ex injuncto nobis a Deo apostolatus officio fratribus et coepiscopis nostris tam vicinis quam longe positis, paterna nos convenit provisione consulere et ecclesiis in quibus Domino militare noscuntur suam justitiam conservare. Aequum est enim et rationabile, ut quam beato Petro ejusque vicariis devotiores esse noscuntur, et sanctae Ecclesiae Romanae patrocinio cupiunt confoveri, ejusdem piae matris uberibus nutriantur. Eapropter, venerabilis in Christo frater, tuis justis postulationibus clementer annuimus, et commissam tibi Caminensem ecclesiam quae beati Petri juris existit, sub ejusdem apostolorum principis et nostra protectione suscipimus, et praesentis scripti privilegio communimus. [Col. 1302B] Praeterea quascunque possessiones, quaecunque bona eadem ecclesia impraesentiarum juste et pacifice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma tibi tuisque successoribus et illibata permaneant. In quibus haec propriis duximus exprimenda vocabulis.

Videlicet civitatem ipsam Caminensem, cum taberna et foro in illis et omnibus eorum appendiciis, castra haec, scilicet, Demusin, Treboses, Chosow, Wolgast, Huzonim, Groswin Piris, Stargard cum villis et omnibus eorum appendiciis, Stettin, Prentzlow cum foro et taberna et suis appendiciis, Colberg cum tugurio solis et thelonio, foro et taberna [Col. 1302C] et omnibus suis appendiciis; totam Pomeraniam usque ad Lebam fluvium cum foris et tabernis; decimam Fohri Sithen. Statuimus autem ut quia civitas, quae Wollin dicitur, in qua episcopalis sedes esse solebat, propter guerrarum incommoda deserta esse proponitur, ipsa sedes in ecclesia Sancti Joannis Baptistae apud civitatem Camminensem, quae populosior est et securior, habeatur; libertatem quoque qua sedes ipsa soli fuit Romano pontifici a prima sui institutione subjecta, sicut est hactenus observata, ratam habemus et perpetuis temporibus inviolabilem permanere sancimus. Praeterea decimas quas ecclesia ipsa tam ex resignatione laicorum, quam aliis justis modis possidet, tibi et per te [Col. 1302D] ipsum ecclesiae, auctoritate apostolica confirmamus.

Ad haec statuimus ut omnes clerici tuae jurisdictioni subjecti, tam religiosi quam alii tibi debitam in omnibus reverentiam et obedientiam exhibeant, nisi per apostolicae sedis privilegia sint exempti. Prohibemus insuper ne te, vel tuorum successorum quodam decedente, per principis terrae vel cujuslibet alterius violentiam bona episcopalia distrahantur, sed illi qui canonice fuerit substitutus illibata et integra conserventur. Auctoritate quoque apostolica prohibemus ne laici quilibet ecclesias vel oratoria in tua dioecesi construentes, sacerdotes in eis ponere, vel canonice institutos sine assensu dioecesani episcopi amovere praesumant.

[Col. 1303A] Adjicimus etiam prohibentes, ne si aliqua ecclesia in ipsa dioecesi fuerit fabricata episcopus, qui pro tempore fuerit ei munus consecrationis impendat, nisi prius a fundatore ipsius, vel alio ad sustentationem congruam, ministrorum dos competens fuerit assignata. Inhibemus insuper ne interdictos vel excommunicatos tuos ad officium aut communionem ecclesiasticam recipere quisquam sine congrua satisfactione praesumat, nisi forte periculum mortis immineat ut dominicam praesentiam tuam habere nequiverint, per alium, secundum formam Ecclesiae, satisfactione praemissa oporteat ligatum absolvi. Ad judicium autem hujusmodi perceptae a sede apostolica protectionis et libertatis, nobis nostrisque successoribus, tu et successores tui fertonem [Col. 1303B] auri annis singulis exsolvetis.

Decernimus ergo ut nulli omnino hominum liceat praefatam ecclesiam temere perturbare aut ejus possessiones auferre, vel ablatas retinere, imminuere, seu quibuslibet vexationibus fatigare, sed omnia integra conserventur eorum, quorum gubernationi et sustentationi concessa sunt, usibus omnimodis profutura; salva in omnibus apostolicae sedis auctoritate.

Si quae igitur in posterum ecclesiastica saecularisve persona, etc.

Datum Laterani per manum Moysis, Lateranensis canonici, vicem agentis cancellarii, VI Kal. Mart. indict. VI, Incarnationis Dominicae anno millesimo centesimo octuagesimo octavo, pontificatus vero domni [Col. 1303C] Clementis papae tertii anno primo.



XXIII. Hugoni abbati Cluniacensi monasterium Balmense asserit. (Laterani, Febr. 25.)
[Bullarium Cluniac., 88.]

CLEMENS episcopus, servus servorum Dei, dilectis filiis HUGONI abbati Cluniacensis monasterii, ejusque fratribus, tam praesentibus quam futuris, regularem vitam professis, salutem et apostolicam benedictionem.

Gloriosa et admirabilis divinae providentia majestatis ad hoc diversos gradus et ordines in Ecclesia sua constituit ut, dum inferiores superioribus [Col. 1303D] debitam obedientiam et reverentiam exhiberent, una fieret ex diversitate connexio, et ordinabiliter gereretur officiorum administratio singulorum. Sicut sanctae filii obedientiae in sinu matris Ecclesiae gratiosae consolationis uberibus confovendi sunt, ita rebelles et elati, qui per molestiam suam quasi peccatum ariolandi et idololatriae scelus incurrunt, severitatis ecclesiasticae disciplinis sunt arctioribus coercendi. Balmense itaque monasterium, quod per fratres inibi congregatos et odore bonae opinionis et religionis decore splendescere ac florere debuerat, quia veterem hominem cum suis actibus sequebantur, in peccatis eorum diabolo suadente, contabuit: unde tam in spiritualibus quam temporalibus miserabiliter fuerat imminutum. Cum autem [Col. 1304A] placuit ei qui ab aeterno cuncta disponit, ut tantis malis finem imponeret, et locum ipsum ad obsequium suum misericorditer revocaret, facies eorumdem fratrum implere ignominia voluit, ut per hoc nomen suum inquirerent et ad viam rectitudinis inviti etiam remearent.

Haec itaque, justitia praeeunte, felicis recordationis Eugenius papa praedecessor noster praedictum Balmense monasterium, cum omnibus pertinentiis suis Cluniacensi Ecclesiae in perpetuum statuit possidendum et privilegii sui munimine confirmavit.

Nos itaque ejusdem Eugenii et Urbani Romanorum pontificum praedecessorum nostrorum vestigiis inhaerentes, praefatum monasterium, sicut illud juste et canonice possidetis, cum omnibus [Col. 1304B] quae impraesentiarum juste et canonice possidet, aut in futurum justis modis, praestante Domino, poterit adipisci, vobis et Ecclesiae vestrae per vos auctoritate apostolica confirmamus, et praesentis scripti privilegio communimus, hac videlicet ratione ut ordo monasticus ibi secundum institutionem Cluniacensem semper futuris temporibus inviolabiliter observetur, et pro rebellione, contumacia et offensa, quam Balmensis monasterii abbas et fratres, adversus sanctam Romanam exercuerunt Ecclesiam, quicunque regimen in eodem loco per vos obtinuerit, nunquam abbatis sed prioris nomen tantum sortiatur.

Decernimus ergo ut nulli omnino hominum fas [Col. 1304C] sit praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt usibus omnimodis profutura, salva nimirum apostolicae sedis auctoritate. Si quae igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena [Col. 1304D] fiat, atque in extremo examine divinae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Clemens Catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presb. card. tit. S. Marci.
    Ego Laborans presb. card. S. Mariae Trans-Tiberim tit. Calixti.
    Ago Albinus presb. card. tit. S. Crucis in Jerusalem.
    [Col. 1305A] Ego Melior presb. card. SS. Joannis et Pauli tit. Pamachii.
    Ego Hyacinthus diac. card. S. Mariae in Cosmedin.
    Ego Octavianus SS. Sergii et Bacchi diaconus cardinalis.
    Ego Suffredus S. Mariae in Via Lata diac. cardinalis.
    Ego Petrus S. Nicolai in Carcere Julliano diac. card.
    Ego Radulphus S. Georgii ad Velum Aureum diac. card.


Datum Laterani, per manum Moysi Lateranensis canonici, vices agentis cancellarii, V Kalendas Martii, indictione VI, Incarnationis Dominicae anno [Col. 1305B] 1188, pontificatus vero domni Clementis papae III anno primo



XXIV Monasterii Cluniacensis protectionem suscipit, et bona quaedam ac privilegia confirmat. (Laterani, Febr. 25.)
[Bullarium Cluniac., 89.]

CLEMENS episcopus, servus servorum Dei, dilectis filiis HUGONI abbati monasterii Sancti Petri Cluniacensis, ejusque fratribus, tam praesentibus quam futuris, regularem vitam professis in perpetuum.

Quanto specialius Ecclesia vestra nobis est, nullo mediante, subjecta, tanto propensius ejus [Col. 1305C] juri providere compellimur, ne super his quae rationabiliter noscitur possidere, processu temporis indebita molestatione gravetur. Eapropter, dilecti in Domino filii, vestris justis postulationibus clementer annuimus, et praefatum monasterium, in quo divino mancipati estis obsequio, ad instar felicis recordationis Alexandri et Urbani Romanorum pontificum praedecessorum nostrorum, sub beati Petri et nostra protectione suscipimus et praesentis scripti privilegio communimus, imprimis siquidem statuentes, ut ordo monasticus, qui secundum Deum et beati Benedicti Regulam in monasterio vestro noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona idem [Col. 1305D] monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est, cum omnibus pertinentiis suis. Prioratum Sanctae Mariae de Nazara cum omnibus pertinentiis suis; prioratum Sanctae Trinitatis de Lencona cum omnibus pertinentiis suis, sicut eosdem prioratus Ecclesia vestra canonice possidet, et de donatione praedicti prioratus S. Mariae in scripto authentico concedimus vobis, et eidem Ecclesiae auctoritate [Col. 1306A] apostolica confirmamus. Sane novalium vestrorum, quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere vel extorquere praesumat. Liceat quoque nobis clericos vel laicos, liberos et absolutos e saeculo fugientes, ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum, post factam in eodem loco professionem, fas sit, nisi arctioris religionis obtentu, absque abbatis sui licentia de eodem discedere; discendentem vero absque litterarum communium cautione nullus audeat retinere. Sepulturam propterea illius loci liberam esse decernimus, ut eorum devotioni et extremae voluntati, qui se illic sepeliri deliberaverunt, [Col. 1306B] nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Quia vero decimae tam veteri quam nova lege ministris ecclesiarum noscuntur esse concessae, sub interminatione anathematis prohibemus, ne ullus laicus a vobis decimas exigere vel extorquere praesumat.

Decernimus ergo ut nulli omnino hominum fas sit praefatum monasterium temere perturbare, aut ejus possessiones auferre, aut ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt usibus [Col. 1306C] omnimodis profutura, salva in omnibus sedis apostolicae auctoritate. Si qua igitur in futurum ecclesiastica saecularisve persona, etc.

    Ego Clemens Catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presb. card. tit. S. Marci.
    Ego Laborans presb. card. Sanctae Mariae Trans Tiberim tit. Calixti.
    Ego Albinus presb. card. Sanctae Crucis in Jerusalem.
    Ego Melior presb. card. SS. Joannis et Pauli tit. Pamachii.
    Ego Hyacinthus diaconus cardinalis S. Mariae in Cosmedin.
    [Col. 1306D] Ego Octavianus SS. Sergii et Bacchi diaconus cardinalis.
    Ego Saffredus S. Mariae in Via Lata diaconus cardinalis
    Ego Petrus S. Nicolai in Carcere Tulliano diac. card.
    Ego Radulphus S. Georgii ad Velum Aureum diac. card.


Datum Laterani, per manum Moysi Lateranensis canonici vices agentis cancellarii, V Kalendas Martii, indictione VI, Incarnationis Dominicae anno 1187, pontificatus vero domini Clementis papae III anno primo.



XXV. Monasterii Cluniacensis possessiones omnes confirmat. (Laterani, Febr. 25.)
[Bibliotheca Cluniac., 1453.]
[Col. 1307A]

CLEMENS episcopus, servus servorum Dei, dilectis filiis HUGONI abbati Cluniacensi, ejusque fratribus tam praesentibus quam futuris regularem vitam professis in perpetuum.

Religionis monasticae modernis temporibus speculum, et in Galliarum partibus documentum, beati Petri Cluniacense monasterium ab ipso suae fundationis exordio sedi apostolicae in jus proprium est oblatum. Proinde Patres nostri sanctae recordationis Joannes XI, item Joannes XIX, Agapitus II, [Col. 1307B] Benedictus VI, item Benedictus VII, Leo VII, item Leo IX, Gregorius VI, item Gregorius VII, Alexander II, Stephanus, Victor III, Urbanus II, Paschalis II, Gelasius II, Calixtus II, Lucius II, Eugenius III, Adrianus IV et Urbanus III, Ecclesiae Romanae pontifices, locum ipsum singularis dilectionis ac libertatis praerogativa donarunt, et universa et pertinentia privilegiorum suorum sanctionibus muniverunt. Statutum est enim ut ecclesiae omnes, coemeteria, monachi, clerici et laici universi infra terminos habitantes, qui sunt a rivo de Salnai, et ab ecclesia Rufiaci et Cruce de Lornant; a termino quoque molendini de Tornesac, per villam quae dicitur Varenna, cum nemore Burserio; a termino [Col. 1307C] etiam qui dicitur Perois ad rivum usque de Salnai, sub apostolicae tantum sedis jure ac tuitione permaneant. Neque ipsius Cluniacensis loci presbyteri, aut etiam parochiani, ad cujuslibet nisi Romani pontificis et Clun. abbatis cogantur ire synodum vel conventum. Sane pro abbatis, monachorum, seu clericorum infra praedictos terminos habitantium ordinatione, pro chrismatis confectione, pro sacri olei ecclesiarum, altarium, et coemeteriorum consecratione, Cluniacense monasterium, quem maluerit antistitem evocet. Cluniacenses monachos ubilibet habitantes nulla omnino persona, praeter Romanum pontificem, aut legatum, qui a latere ipsius fuerit destinatus excommunicet, aut interdicat. Sane terminos immunitatis loci vestri, [Col. 1307D] qui a praefato antecessore nostro Urbano papa II constituti sunt, praesentis decreti nostri pagina confirmamus, ne videlicet ullus homo cujuscunque conditionis ac potestatis invasionem, praedam, aut rapinam facere, sive homicidium perpetrare praesumat infra ipsorum limites terminorum. Itaque termini sacri banni sunt hi: Versus Berziacum terminus est ad bivium circa Sarratam, unde una via venit ad Cluniacum, et altera ad Masillias; in strata versus Bellumjocum terminus est contra carruvium, quod est desuper molendinum cellerarii Clun; citra Viengias ultra Cluniacum versus Masillias terminus est ad bivium, unde una via tendit ad Masillias, altera ad Sanctam Mariam de Bosco; super Rufiacum terminus est ad summitatem defensi ad bivium, [Col. 1308A] unde una [via] tendit ad Besorniacum, altera ad Quarellam; versus Sergiacum terminus est intra carruvium, citra locum ubi dicunt ad Turgum; in strata versus Cabilonensem pagum terminus est ad grossam Cassaniam super Marniacum; versus Brancedunum terminus est in via super hoscum Bannedum; versus Trenorchium terminus est super rivulum quem dicunt Longamaquam; inter Banoscum et Donziacum versus Petronam vel Zasiacum, terminus est ad tres fagos, ubi partiuntur noster boscus de Cluniaco et boscus comitalis; versus Igiacum terminus est ad Carmos, super montem Medium.

In abbatiis, quae cum suis abbatibus ordinationi Cluniacensis monasterii datae sunt, videlicet S. Martialis Lemovicensis, monasterii novi Pictavis, S. [Col. 1308B] Joannis Angeliacensis, monasterii Lesatensis, Moysiacensis, Figiacensis in Cathurcensi pago; in Arvernia Mauziacensis, Tiernensis et Minatensis; in Antissiodorensi, S. Germani; in Rothomagensi abbatia apud Ponteseram; in Taroanensi S. Wlmari, sine Cluniacensis abbatis consilio abbas nullatenus eligatur. Ad haec adjicimus, ut in omnibus prioratibus et cellis, quae nunc sine proprio abbate vestro regimini subjectae sunt, nullus futuris unquam temporibus abbatem ordinare praesumat. Sed tam prioratus ipsi et cellae, quam et caetera in quibuslibet locis omnia, quibus Cluniacensis Ecclesia, Arvernensis concilii, quod per supradictum papam Urbanum II celebratum est, tempore investita erat, [Col. 1308C] de quibus tunc nulla quaestio mota est, tam tibi quam successoribus tuis in pace semper et quiete serventur. Pro altaribus et ecclesiis, sive decimis vestris, nulli episcoporum facultas sit gravamen aliquod vobis, aut molestias irrogare, sed sicut eorum permissione quaedam ex parte, quaedam ex integro habuistis, et in futurum habeatis. Ecclesiarum vestrarum decimas, quae a laicis obtinentur, si secundum Deum eorum potestati subtrahere vestrae religionis reverentia poterit, ad vestram et pauperum gubernationem vobis liceat possidere. Decimas laborum vestrorum, pro quibus tam vos quam alios monasticae religionis viros inquietare episcopi consuerunt, illorum videlicet quos Dominicaturas appellant, qui vestro sumptu a monasteriis, et cellarum vestrarum [Col. 1308D] clientibus excoluntur, sine omni episcoporum et episcopalium ministrorum contradictione deinceps quietius habeatis, qui vestra peregrinis fratribus et pauperibus erogatis. Ecclesiae omnes, quae ubilibet positae sunt, seu capellae vestrae et coemeteria libera sint et omnis exactionis immunia, praeter consuetam episcopi paratam, et justitiam in presbyteros, qui adversus sui ordinis dignitatem offenderint. Liceat quoque vobis seu fratribus vestris presbyteros eligere: ita tamen ut ab episcopis, vel episcoporum vicariis animarum curam absque venalitate suscipiant: quam si committere illi, (quod absit!) de pravitate noluerint, tunc presbyteri ex Apostolicae sedis benignitate officia celebrandi licentiam consequantur. Ecclesiarum vero seu altarium consecrationes, [Col. 1309A] si dioecesani episcopi gratis voluerint exhibere, a quolibet Catholico suscipiatis episcopo; nec cellarum vestrarum ubilibet positarum fratres pro qualibet interdictione vel excommunicatione divinorum officiorum suspensionem patiantur; sed tam monachi ipsi quam et famuli eorum, et qui se monasticae professioni devoverunt, clausis ecclesiarum januis, non admissis dioecesanis, divinae servitutis officia celebrent, et sepulturae debita peragant. Praeterea quascunque possessiones, quaecunque bona idem monasterium in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis Deo propitio poterit adipisci, firma vobis vestrisque successoribus [Col. 1309B] et illibata permaneant; in quibus haec propriis duximus exprimenda nominibus:

In Burgundia ecclesiam de Villafranca, ecclesiam de Barberiaco, monasterium de Prims, ecclesiam de Belna cum appendiciis suis; in Francia ecclesiam Montis-Desiderii, ecclesiam de Dompetra, ecclesiam de Crispeio; in Provincia monasterium juxta Montem-Pessulanum; in Tolosano episcopatu ecclesias Sanctae Columbae; in Hispanias, Nazaram, S. Isidorum, S. Zoelum de Carrione, S. Romanum de Pennis, Villamviridem, Villamfrancam, Valemviridem, Palumbarium, Bodinum, Vimeneriam, S. Martinum de Nebda, S. Vincentium de Salamantica, Sanctam Columbam de Burgis, Cornilanam, [Col. 1309C] quae propriae Cluniacensi monasterio datae sunt. Item in Nivernensi episcopatu monasterium de Albiniaco quod ad Charitatem pertinet. In Francia monasterium de Causiaco, quod ad S. Martinum de Campis pertinet, canonicalem ecclesiam de Abbevilla. Item ecclesiam de Rua, quae ad monasterium de Abbevilla pertinet. In episcopatu de Castro, ecclesiam S. Petri de Aliano; in episcopatu Tusculanensi ecclesiam S. Mariae de Pessulo [Pesculo]; in episcopatu de Orbeveteri, ecclesiam S. Mariae de Aquamola, et ecclesiam S. Angeli.

Prohibemus autem ne infra parochias ad jus Clun. monasterii pertinentes, absque Clun. abbatis assensu ullus ecclesiam vel capellam aedificare praesumat, salva in omnibus sedis apostolicae auctoritate. [Col. 1309D] Inhibemus autem ne terras, seu possessiones alias, et thesaurus ecclesiarum vestrarum liceat alicui vendere, seu alio modo alienare, vel loco pignoris obligare, vel alicui fratrum vestrorum pro aliquo fide jubere absque consensu abbatis et capituli vestri, aut majoris et sanioris partis. Quod si factum fuerit, decrevimus irritandum. Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu aliquibus vexationibus fatigare, sed omnia integra conserventur eorum, pro quorum gubernatione aut sustentatione concessa sunt, usibus omnimodis profutura. Si qua igitur in futurum ecclesiastica saecularisve persona, hanc nostrae constitutionis paginam sciens, [Col. 1310A] contra eam venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se judicio divino existere de perpetrata iniquitate cognoscat; et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Clemens Catholicae Ecclesiae episcopus.

FACERE VOLUNTATEM TUAM DOCE ME, DOMINE.
    Ego Joannes presbyter cardinalis tituli Sancti [Col. 1310B] Marci.
    Ego Laborans presbyter cardinalis Sanctae Mariae Trans-Tiberim tituli Calixti.
    Ego Albinus presbyter card. tit. Sanctae Crucis in Hierusalem.
    Ego Melior presb. card. SS. Joannis et Pauli tit. Pamachii.
    Ego Jacobus diaconus card. S. Mariae in Cosmedin.
    Ego Octavianus SS. Sergii et Bacchi diaconus cardinalis.
    Ego Gofridus S. Mariae in Via Lata diaconus cardinalis.
    Ego Petrus S. Nicolai in Carcere Tulliano diac [Col. 1310C] card.
    Ego Radulphus G. Georgii ad Velum Aureum diaconus card.


Datum Laterani, per manum Moysi Lateran. can. vices agentis cancellarii, V Kal. Martii, indict. VI, Incarn. Dominicae anno 1187, pontificatus vero domni Clementis papae III anno I.



XXVI. Abbatum S. Benedicti Padilironensium electionem jubet secundum monasterii Cluniacensis privilegia fieri. (Laterani, Febr. 26.)
[Bibliotheca Cluniac., p. 1452.]

CLEMENS episcopus, servus servorum Dei, dilectis filiis HUGONI abbati, et conventui Cluniacensi, [Col. 1310D] salutem et apostolicam benedictionem.

Privilegiis, quae a sede apostolica Cluniacensi monasterio indulta sunt, diligenter inspectis, manifeste cognovimus quod Beati Benedicti monasterium a praedecessore nostro bonae memoriae, Gregorio papa VII, Hugoni Cluniacensi abbati ejusque successoribus commissum est, ut in ejus gubernatione, atque custodia et potestate habeant, et studium procurationis impendant; obeunte quoque ipsius loci abbate, eorum semper provideat diligentia, quatenus idonea et huic officio digna in loco regiminis secundum Beati Benedicti Regulam subrogetur persona, et quidquid in Monasterio ad augmentum et observationem monasticae religionis institui vel emendari oportuerit, eorum semper [Col. 1311A] ministerio et dispensatione pariter impleatur, salva quidem in omnibus auctoritate apostolicae sedis, cujus juris ille locus existit. Idipsum quoque ab ipsius Gregorii successoribus praedecessoribus nostris, et praecipue papa Calixto felicis memoriae, statutum est et confirmatum: qui in sua confirmatione addidit ut, in eodem Beati Benedicti monasterio, sine Cluniacensis abbatis consilio, provisione et praecepto abbas nullatenus eligatur, nullusque episcoporum sine commendatitiis litteris Clun. abbatis eidem electo consecrationis vel ordinationis manum imponat. Alioquin et consecrator tanquam constitutionis apostolicae praevaricator graviori subjaceat ultioni, et consecrati electio sive ordinatio, donec apostolicae sedi et eidem Clun. monasterio [Col. 1311B] satisfiat, irrita habeatur. Tempore autem beatae memoriae Lucii papae praedecessoris nostri, Petrus tunc abbas monasterii vestri, tam per se quam per fratres suos, praedecessoribus ejusdem Lucii papae, et ipsi etiam saepius conquestus fuit quod eodem P. inconsulto fratres praedicti monasterii S. Benedicti contra supradictum tenorem sibi abbatem elegerant, et debitam ei obedientiam ac reverentiam subtrahebant. Unde praedecessor noster felicis memoriae Innocentius papa per litteras eis suas mandavit, ut Guillelmus abbas, qui abbate et fratribus Cluniacensibus inconsultis electus et ordinatus fuerat, cum honestis et discretis personis de fratribus suis monasterium et fratres Clun. adiret, et eidem P. abbati obedientiam ac reverentiam, [Col. 1311C] quemadmodum praedecessor suus bonae memoriae Henricus abbas exhibuerat, devote et humiliter exhiberet. Quo nequaquam per eos impleto, et fratribus Clun. in sua querimonia persistentibus, idem Lucius papa per sua eis scripta mandavit, ut memoratus G. abbas cum honestis et discretis personis, et privilegiis sui monasterii, praeteritis Beati Andreae octavis, ejus se conspectui praesentaret, ut, utriusque partis causa cognita, pacem inter eos auxiliante Domino reformaret. Fratribus autem vestris eodem termino saepe dicti Lucii conspectui praesentatis, nec ipse venit, nec per fratres suos qui venerant, pax inter partes potuit reformari. Quia igitur tam manifeste Clun. monasterii justitiae [Col. 1311D] idem Lucius ulterius deesse non poterat, per apostolica eis scripta mandavit atque praecepit, quatenus ipse G. abbas cum honestis et discretis personis de fratribus suis, occasione et dilatione remota, Cluniacense monasterium visitaret, atque praedicto P. abbati obedientiam ac reverentiam, quam praedecessores sui praedecessoribus ipsius P. exhibuerant, humiliter exhiberet; quod si infirmitate gravatus per se id adimplere non posset, per meliores personas ipsius monasterii adimpleret. Nos igitur praedecessorum nostrorum vestigiis inhaerentes, ne de caetero in eodem S. Benedicti monasterio, nisi juxta praedictum tenorem privilegiorum sedis apostolicae abbatis fiat electio, ad exemplar saepe dicti Lucii auctoritate apostolica [Col. 1312A] prohibemus. Quod si facta fuerit, irrita et vacua habeatur.

Datum Laterani, IV Kal. Martii. Pontificatus nostri anno primo.



XXVII. Hugoni abbati et conventui Cluniacensi monasterium S. Germani Antissiodorensis addicit. (Laterani Febr. 26.)
[BALUZ., Miscell. ed. Mansi, II, 177.]

CLEMENS episcopus, servus servorum Dei, dilectis filiis HUGONI abbati et conventui Cluniacensi salutem et apostolicam benedictionem.

Quanto specialius coenobium vestrum beati Petri juris existit et ad nostram provisionem nullo mediante pertinet et tutelam, et vos et praedecessores [Col. 1312B] vestri in eo coelestis magisterio subditi disciplinae per infusionem sancti Spiritus odorem honestatis et religionis in vestro hactenus ordine observatae latius expandistis, tanto ad conservandum jura illaesa et justas devotionis vestrae petitiones benignius admittendas tenemur existere promptiores. Quia igitur, sicut ex scriptis S. quondam comitis Blesensis et A. uxoris ejus et felicis recordationis Urbani secundi et Paschalis, Romanorum pontificum, sub sigiliis dilectorum filiorum nostrorum B. Sancti angeli et S. Sanctae Mariae in Via Lata diaconorum cardinalium, sedis apostolicae legatorum, ad praesentiam bonae memoriae Urbani tertii praedecessoris nostri transmissis innotuit, monasterium Sancti Germani Altissiodorensis, in quo adeo per [Col. 1312C] negligentiam provisorum regularis observantia perierat, disciplinae et terrenae defecerant facultates, quod ejus custodia abjectis traderetur personis, ad preces praedicti comitis monasterii ejusdem patroni et bonae memoriae Humbaldi tunc Altissiodorensis episcopi et aliorum plurium praedictus Urbanus secundus, antecessor noster, beato Hugoni, tunc monasterii vestri abbati, et successoribus ipsius provida deliberatione concessit secundum beati Benedicti Regulam reformandum et sub ordine monasterii Cluniacensis futuris temporibus perpetuo possidendum, sic tamen quod monasterium ipsum abbatis non debeat provisione carere; quam concessionem et praedicti comitis donationem praedictus [Col. 1312D] Paschalis et Urbanus tertius, praedecessores nostri, postmodum confirmarunt, et nos eorum vestigiis inhaerentes ad exemplar ipsorum eamdem concessionem ratam esse decernimus et praesentis scripti pagina confirmamus, statuentes ut nulli omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IV Kal. Martii, pontificatus nostri anno primo.



XXVIII. Archiepiscopis et episcopis interdicit, »ne de caetero nisi eum ad Cluniacensium fratrum prioratus visitationis causa venerint, procurationes ab iis aliquas requirant.« (Laterani, Febr. 26.)
[Bullarium Cluniac., 88.]
[Col. 1312D]

[Col. 1313A] CLEMENS episcopus, servus servorum Dei, venerabilibus fratribus archiepiscopis et episcopis, in quorum parochiis prioratus et obedientiae Ecclesiae Cluniacensis existunt, salutem et apostolicam benedictionem.

Sic est Ecclesiarum praelatis et divina constitutione permissum spiritualia seminando, carnalia metendo recipere, secundum illud: Non alligabis os bovi trituranti (I Tim. V), ut sibi commissis Ecclesiis oneri non existant. Intelleximus siquidem quod haec quidam vestrum nequaquam, sicut convenit, [Col. 1313B] attendentes, cum suas dioeceses circumeant, a prioratibus et obedientiis Cluniacensium fratrum apud alios hospitati procurationes sibi faciunt exhiberi, licet ipsi parati essent, ut asserunt, in prioratibus suis eos benigne recipere, et prompta eis devotione servire. Quia vero indignum est ac vestrae pariter honestati contrarium, ecclesiasticae charitatis obsequia ad gravamen trahere subditorum fraternitati vestrae, praesentium auctoritate districtius inhibemus, ne de caetero, nisi cum ad praedictorum fratrum prioratus visitationis causa veneritis, procurationes ab eis aliquas requiratis, nec eis super hoc gravamen aliquod aut molestiam inferatis, scituri quod si secus egeritis, nos eisdem fratribus, auctore Domino, curabimus prohibere, ut [Col. 1313C] alibi hospitatis procurationes nequaquam impendant.

Datum Laterani IV Kal. Martii, pontificatus nostri anno primo.



XXIX. Monasterii S. Mariae Flabonis-montis protectionem suscipit, bonaque confirmat. (Laterani, Febr. 26.)
[HUGO, Ord. Praem. Ann. I, Pr., p. 551.]

CLEMENS episcopus servus servorum Dei, dilectis filiis HUGONI abbati ecclesiae S. Mariae de Flabonis-montis, ejusque fratribus tam praesentibus quam futuris regulariter substituendis in perpetuum.

[Col. 1313D] Religiosis desideriis, etc. Eapropter, dilecti in Domino filii, vestris justis postulationibus clementer annuimus, et praefatam ecclesiam Sanctae Mariae Flabonis-montis, in qua divino estis obsequio mancipati, sub beati Petri et nostra protectione suscipimus, et praesentis scripti privilegio communimus: in primis siquidem statuentes, ut ordo canonicus qui secundum Deum et beati Augustini Regulam, atque institutiones Praemonstratensium fratrum in eadem ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, vel in futurum concessione pontificum, largitione regum vel principum, oblatione fidelium, [Col. 1314A] seu aliis justis modis, praestante Domino, poterit adipisci, firma vobis vestrisque successoribus illibata permaneant. In quibus haec propriis duximus exprimenda vocabulis:

Locum ipsum in quo fundata est ecclesia, qui antiquitus vulgo Flabonis-montis appellatur, et cum nemore de Wathes. Pasturas in ipsis pratis, aquis, nemoribus; glandem et fagenam in iisdem nemoribus; ligna tam ad aedificandum, quam ad comburendum et ad quoslibet usus: quae dederunt vobis in suis portionibus totius territorii de Baigneval, Wido de Acrimonte, et Wiardus Ruffus de Daville, Genoldus et Herbertus de S. Juliano, Wido assensu Hugonis comitis de Wadmonte; Guidus et Herbertus assensu Olrici de Gisnei; Wiardus assensu [Col. 1314B] ejusdem Guidonis, a quibus ea in feodum tenebant; Guido etiam assensu Olrici de Posternis, et uxoris suae Esclamundiae, et Walteri de Deully, etc. (Hic longissime recenset pontifex omnes possessiones ecclesiae Flabonis-montis; deinde suam bullam claudit eidem concedendo privilegia et exemptiones ordinarias.)

    Ego Clemens catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presbyt. card. tit. S. Marci.
    Ego Laborans presbyt. card. S. Mariae Trans-Tiberim.
    Ego Albinus tit. S. Crucis in Jerusalem presbyt. [Col. 1314C] card.
    Ego Melchior presbyt. card. SS. Joannis et Pauli tit. Pamachii.
    Ego Sacerdos diac. card. S. Mariae in Cosmedin.
    Ego Decamanus SS. Sergii et Bacchi diac. card.
    Ego Soffridus S. Mariae in Via Lata diac. card.
    Ego Petrus S. Nicolai in Carcere Tulliano diac. card.
    Ego Radulphus S. Georgii ad Velum Aureum diac. card.


Datum Laterani, per manum Moysi Lateranensis canonici, vices agentis cancellarii, IV Kal. Martii, indictione VI, Incarnationis Dominicae anno 1187, [Col. 1314D] pontificatus domini Clementis papae anno primo.



XXX. Bulla abbatiam B. Mariae de Herivalle confirmantis. (Laterani, Mart. 2.)
[Gall. Christ., VII, Instrum., 274.)

CLEMENS episcopus, servus servorum Dei, dilectis filiis abbati ecclesiae beatae Mariae de Herivalle, ejusque fratribus tam praesentibus, quam futuris regularem fratribus vitam professis in perpetuum.

Religiosam vitam eligentibus apostolicam convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, [Col. 1315A] dilecti in Domino filii, vestris justis postulationibus clementer annuimus, et praefatam ecclesiam Sanctae Mariae de Herivalle, in qua divini mancipati estis obsequio, sub beati Petri et nostra protectione suscipimus, et praesentis scripti privilegio communimus; imprimis statuentes, ut ordo canonicus, qui secundum Deum et B. Augustini Regulam, atque institutionem fratrum S. Victoris Parisiensis in eadem ecclesia noscitur esse institutus, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit [Col. 1315B] adipisci, firma vobis vestrisque successoribus et illibata permaneant; in quibus haec propriis duximus exprimenda vocabulis:

Locum ipsum, in quo praefata ecclesia sita est cum omnibus pertinentibus suis, terris, vineis, pratis, silvis, pascuis et vinariis ac decimis; ex dono Rainaldi Claromontis comitis et Matthaei comitis Bellimontis Herivallem et nemus ac planum eidem loco circumadjacens, quantum vos et successores vestri suis sumptibus et animalibus excolere poterunt, ab omni seculari exactione liberum penitus et immune: ecclesiam de Marliaco villa cum pertinentiis suis; ex dono Odonis Apri duos sextarios frumenti annuatim in molendino Forti, et quod in eodem molendino fratres ipsius loci statim post [Col. 1315C] primum molentem, quantum ad fratrum sufficientiam oportuerit, semper absque molitura molant; ex dono Rainaldi comitis tres sextarios frumenti et tres mixturae in molendino de Coya; ex dono Alberici militis unum sextarium frumenti de domo ejus de Fossis annuatim, quicunque eam possederit; ex dono Girardi de Atrio unam minam annonae de allodio de Compens, qualiscunque annona ibi venerit: decimam, quam Guido miles de assensu dioecesani episcopi ecclesiae vestrae dimisit: sexaginta arpenta terrae a Rerico de Fossis, et triginta ab Hugone majore de Luzarchiis, ecclesiae vestrae emptionis titulo acquisita: bosculum domui vestrae vicinium: ex dono Amaurici de Villariobello et [Col. 1315D] Elisabeth uxoris suae vineas quasdam et terras apud Villariumbellum; sexaginta arpenta nemoris et dimidium, quae a supradicto Rerico de Fossis tenetis sub annuo censu sex denariorum pro arpentis singulis solvendorum; sex arpenta terrae, quae jam dictus Rericus ecclesiae vestrae in eleemosynam libera et absoluta donavit. Nemus de Roissy, quod ab Alberico de Fossis milite, et Huberto sororio ejus et Odone de Bellofonte sub annuo censu quatuor denariorum pro singulis arpentis ejusdem nemoris solvendorum tenetis; duodecim arpenta terrae arabilis et decem nemoris, quae Hugo major de Luzarchiis in territorio Fossarum villae perpetua largitione donavit; immunitatem etiam decem solidorum ab eodem Hugone ecclesiae vestrae concessam, [Col. 1316A] quos ei annis singulis pro quodam nemore vestra ecclesia solvere tenebatur; decimam praeterea, quam idem Hugo ecclesiae vestrae apud Fossas et Marliacum de assensu dioecesani episcopi dimisit; decimam, quam Milo de Bellofonte de suae uxoris et haeredum suorum assensu, in loco Bernerii, et eam etiam, quam Malcerius miles de Ballanval apud Survilliers cum tribus frumenti sextariis de assensu dioecesani episcopi vestrae ecclesiae dimiserunt: ex dono Odonis majoris de Luzarchiis sextarium unum annuatim et quatuor arpenta terrae pro anima uxoris suae; ex dono Radulfi de Aquabona militis duos frumenti sextarios apud Villariumsiccum; ex dono Brunisendis mulieris duos frumenti sextarios in villa Marioli; ex dono Idoneae [Col. 1316B] mulieris de Doemunt et filii ejus Cunavi hostisiam liberam apud Villare, et duo arpenta terrae pro anima Adae viri sui; dimidiam partem quartae partis decimae de Fossis, quam Robertus Bochardus ecclesiae vestrae de assensu dioecesani episcopi dimisit.

Sane novalium vestrarum, quae propriis manibus aut sumptibus colitis, sive de nutrimentis animalium vestrorum decimas a vobis nullus extorquere praesumat; liceat quoque vobis clericos vel laicos e saeculo fugientes liberos et absolutos ad conversionem recipere, et eos sine contradictione aliqua retinere. Prohibemus insuper, ne ulli fratrum vestrorum post factam in eodem loco professionem fas sit sine abbatis sui licentia de eodem loco discedere, [Col. 1316C] seu proprium levitate aliqua detinere; discedentem vero absque communium licentiarum cautione nullus audeat retinere: cum autem generale interdictum terrae fuerit, liceat vobis clausis januis, exclusis excommunicatis et interdictis, non pulsatis campanis, suppressa voce divina officia celebrare. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati sint vel interdicti, nullus obsistat, salva tamen justitia illarum ecclesiarum, a quibus mortuorum corpora assumuntur. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptione et astutia, seu [Col. 1316D] violentia praeponatur, nisi quem fratres communi consensu, vel fratrum major pars consilii sanioris secundum Dei timorem et beati Augustini Regulam providerint eligendum. Decernimus ergo, ut nulli omnino hominum liceat praedictam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione et sustentatione concessa sunt usibus commodis profutura, salva in omnibus apostolicae sedis auctoritate et dioecesani episcopi canonica justitia. Si qua igitur in futurum ecclesiastica saecularisve persona, etc.

Datum Laterani, per manum Moysi Lateranensis canonici, gerentis vicem cancellarii, sexto Nonas [Col. 1317A] Martii, indictione sexta, Incarnationis Dominicae anno 1187 (qui nunc 1188), pontificatus vero domini Clementis papae III anno primo



XXXI. Universis episcopis significat de privilegio fratrum S. Mariae de Reno, »ut a quocunque maluerint Catholico antistite ordinentur.« (Laterani, Mart. 3.)
[TROMBELLI, Mem. di Reno, 436.]

CLEMENS episcopus servus servorum Dei venerabilibus fratribus universis episcopis ad quos litterae istae pervenerint, salutem et apostolicam benedictionem.

Cum dilectis filiis nostris Hugoni priori subdiacono nostro, et conventui sanctae Mariae de Reno [Col. 1317B] ab episcopis Bononiensibus fuerit jam pridem indultum, et apostolico eis privilegio confirmatum, ut a quocunque maluerint catholico antistite ordinentur, providere volumus et debemus, ut eis libertas ista futuris temporibus servetur illaesa. Quapropter fraternitati vestrae ad instar felicis recordationis Lucii et Urbani praedecessorum nostrorum per apostolica scripta mandamus, quatenus cum ad vos aliquis eorum accesserit ordinandus, juxta tenorem privilegii sui, nullius contradictione vel appellatione obstante, auctoritate apostolica ordinetis. Nolumus autem ut pro eo quod ab aliquo semel aut saepius receperint ordines, facultas eis adeundi alium vel alios aliquatenus denegetur.

[Col. 1317C] Datum Laterani, V Nonas Martii, pontificatus nostri anno primo.



XXXII. Monasterio Cluniacensi Sanam villam asserit. (Laterani, Mart. 5.)
[Bullar. Cluniac., 92.]

CLEMENS episcopus servus servorum Dei, dilectis filiis HUGONI abbati et conventui Cluniac., salutem et apostolicam benedictionem.

Preces quae a rationis tramite non discordant, prona nos voluntate decet admittere, et effectui debito mancipare. Inde est quod vestra justa postulatione [Col. 1317D] indulti villam Sanam quam vir nobilis . . . Despire per manum venerabilis fratris nostri Theobaldi Ostiensis episcopi, tunc vestri abbatis, monasterio vestro in ultima voluntate legavit, sicut eam juste ac sine controversia possidetis, auctoritate vobis apostolica confirmamus, et praesentis scripti patrocinio communimus.

Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, III Nonas Martii, pontificatus nostri anno primo.



XXXLI. Ad Willelmum regem Scotorum.---De exemptione Ecclesiarum terrae suae. (Laterani, Mart. 11.)
[MANSI, Concil., XXII, 548.]
[Col. 1318A]

Cum universi Christi jugo subjecti ad sedem apostolicam patrocinium invenire debeant et favorem, illos tamen specialius convenit munimine protectionis confoveri, quorum fidem ac devotionem ut pluribus est experta: ut ad ipsius electionis favorem tanto amplius provocetur, et ejus reverentiae devotiori affectione subdantur, quanto benevolentiae ipsius et gratiae pignus se noverint certius assecutos. Eapropter, charissime in Christo fili, reverentiam ac devotionem quam ad Romanam te [Col. 1318B] habuisse a longis retro temporibus Ecclesiam novimus, attendentes, praesentis scripti pagina duximus statuendum, ut Scoticana Ecclesia apostolicae sedi, cujus filia specialis existit, nullo mediante debeat subjacere. In qua haec sedes episcopales esse noscuntur: ecclesiae videlicet Sancti Andreae, Glascuensis, Dunkeldensis, Dumblinensis, Brehinensis, Aberdonensis, Moraviensis, Rosensensis, Katinensis: et nemini liceat nisi Romano pontifici, vel legato ab ipsius latere destinato, in regnum Scotiae interdicti vel excommunicationis sententiam promulgare, et si promulgata fuerit, decernimus non valere. Adjicimus ut nulli de caetero, qui de regno Scotiae non fuerit; nisi quem apostolica sedes propter hoc de corpore suo specialiter destinaverit, licitum [Col. 1318C] sit in eo legationis officium exercere. Prohibemus autem ut controversiae quae fuerint in regno illo de possessionibus ejus exortae, ad examen extra regnum positorum judicum non trahantur, nisi ad Romanam Ecclesiam fuerit appellatum. Si qua vero scripta contra hujus libertatis statuta apparuerint impetrata, vel in posterum, istius concessionis mentione non habita, contigerit impetrari, nullum tibi vel ipsi regno circa hujus praerogativae concessionem praejudicium generetur. Praeterea libertates et immunitates tibi vel eidem regno, vel ecclesiis in eo constitutis, a praedecessoribus nostris Romanis pontificibus indultas, et hactenus observatas, ratas habemus, et illibatas futuris [Col. 1318D] temporibus statuimus permanere. Nulli ergo hominum liceat paginam nostrae constitutionis et prohibitionis infringere, vel ei aliquatenus contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, III Idus Martii, pontificatus nostri anno primo.



XXXIV. Monasterii Sanctae Mariae Moncellensis protectionem suscipit, possessionesque ac privilegia confirmat. (Laterani, Mart. 16.)
[HUGO, O. P. A., II, Pr., p. 193.]

CLEMENS episcopus, servus servorum Dei, dilectis [Col. 1319A] filiis ALBERTO abbati Sanctae Mariae de Moncellis, ejusque fratribus tam praesentibus quam futuris religiosam vitam professis, in perpetuam memoriam.

Religiosam vitam eligentibus apostolicum convenit adesse subsidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilectissimi in Domino filii, vestris justis postulationibus clementer annuimus, et praefatam ecclesiam Sanctae Mariae de Moncellis, in qua divino estis obsequio mancipati, sub beati Petri et nostra protectione suscipimus, et praesentis scripti privilegio communimus. In primis siquidem statuentes, ut ordo canonicus, qui secundum Deum [Col. 1319B] et beati Augustini Regulam, atque institutionem Praemonstratensem, in eadem ecclesia institutus esse noscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem Ecclesia in praesentiarum juste et canonice possidet, aut in futurum concessione pontificum, largitione regum vel principum, donatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus propriis duximus exprimenda vocabulis:

Locum ipsum in quo sita est abbatia vestra, quam habetis ab Anselmo de Moncellis, per manum comitis Theobaldi et assensu Wiburgae a qua illum [Col. 1319C] in feudum tenebat; molendina, duas carrucatas terrae, prata, piscationem, nemus et duos homines Giguardum et Albricum et caetera appendicia. Tertiam partem decimae de Moncellis tam minutae quam majoris; usuarium quod comes Henricus in nemore suo tam ad comburendum, tam ad omnimoda aedificia Ecclesiae vestrae construenda vobis concessa, cum omnibus pasturis ejusdem nemoris, cum quadam terra quae est apud Volliers per manum Bosonis quondam Catalaunensis episcopi assensu praedicti Radulphi qui ab eo illud in feudum tenebat, terram exstirpandam ad culturam carrucarum sufficienter certis metis distinctam, quam dedit vobis comes Henricus in nemore de Luorico [Col. 1319D] cum alia terra quae suffecit ad faciendas viginti falcatas prati extra praedictas metas de nemore adjacenti, terram quam dedit vobis idem comes in eodem nemore rogatu magistri Hugonis quae sita est inter Lefridis fontem et cason et viam de. . . . cum nemore et alia terra. . . . ultra rivum de Casum quantum arcus jacere potest ad domum occultandam, ita quod. . . . sui nec costumiam aliquam vel exactionem aliquam a vobis debent exigere. Quatuor sextarios bladi, duos tremeciati et duos tremesagii, quos Guido dominus de Cytripeio dedit ecclesiae vestrae de Casu singulis annis percipiendos in terragiis de Moncel, duodecim denarios censuales quod dedit ecclesiae de Casum apud Pontium Hersendis de Troam, quorum [Col. 1320A] sex. . . . alios sex Hugo ejusdem villae. . . . quotannis priori de Casum persolvere debent, grangiam de Vilo quae sita est juxta Bosemont, quam habetis a comite Henrico, ab abbate et capitulo Belli-loci cum omnibus pertinentiis suis, sicut ecclesia Belli loci tenuerat, exceptis his quae eadem ecclesia habebat apud. . . . tali siquidem conditione, quod singulis annis tres modios annonae ad mensuram de S. Marguareta, medietatem frumenti et medietatem avenae solvere debetis Radulpho de Blanciaco clerico ipsius comitis, obeuntibus vero Radulpho et comite, duos tantummodo modios annonae ad praedictam mensuram reddetis haeredi praenominati comitis. Domum quam habetis apud Vitriacum in foro, ex dono Ludovici de eodem [Col. 1320B] castro, assensu comitis Henrici, duas partes, tres partes grossae decimae de Maweu, tertiam partem decimarum tam grossarum quam minutarum, quam habetis infra parochiam de Boran-curiata libere, quod nihil solvere debetis pro. . . . de vestra parte, tertiam decimae tam grossae quam minutae quam habetis apud Libatiam, tertiam partem apud Blesiam, duos sextarios frumenti quos habetis apud S. Veranum in terragiis quos tenet Simon et minam frumenti apud Sapignecourt, sex denarios censuales pro anima uxoris Oddonis de Cloes, quae omnia praedictus Simon vel qui praenominata terragia tenebant Ecclesiae vestrae quotannis solvere debebant. Locum de Avigneio in quo claustrum sororum aedificatum est. . . [Col. 1320C] a campo Petri Piguis usque ad pratum de Avigneio cum eodem prato quod dederunt vobis Guido dominus de Dampetra, et Helaydis uxor sua pro remedio animarum suarum, assensu filiorum suorum videlicet Andreae et Milonis; pratum de Insula, pratum quod vocatur Arrandicampus; decimationem totius annonae suae omnium terrarum ad dominum de Moilen pertinentium, carrucas molendinorum et terragiorum suorum, exceptis seminibus et talearis, usum piscationis a ponte Altae-villae usque ad Moilen; usuarium totius nemoris sui exceptis defensis suis, tam ad comburendum, quam ad omnimoda aedificia ecclesiae vestrae construenda, cum pascuis porcorum, pecorum [Col. 1320D] et animalium in planis et silvis absque aliqua coustumia vel exactione ministeralium. Duo molendina quae habetis ab Hilduino de Moilen et ab. . . . de Cosantia militibus sub sensu viginti quatuor sextariorum annonae, quorum sexdecim sunt frumenti et octo de tremesagio, assensu Guidonis de Dampetra, terram quam dederunt vobis Guido de Habucort et Beraldus frater ejus, quae est a Sabico de Horecourt. . . . Campum in confinio pontis Novae villae, dimidiam partem molendini de Guigny, piscationem liberam a consueto cursu Marnae usque ad divisionem aquae de Sapignicourt; libertatem quam concessit ecclesiae vestrae Guido dominus de Dampetra, scilicet quod si hominum suorum aliquis sive liber sive servus [Col. 1321A] ad vos converti voluerit, et habitum religionis assumere, libere cum possessione sua debetis eum recipere, salvo censu atque terragio excepto, quod militibus sive in vita sive in morte non totum feudum licet vobis dare, sed partem, salvo hominio suo; et si quis eorumdem hominum terram aliquam vobis vendere voluerit, licet eam vobis recipere, salva tamen ejusdem terrae consuetudine; octo solidos censuales quos habetis ex dono Milonis conversi vestri et Petri filii ejus apud Ramerum percipiendos, in festo S. Remigii de manu villici de Insulis apud Dommartinum; tertiam partem decimae et sexdecim denarios censuales apud decem et novem sextarios annonae, medietatem siliginis, et medietatem avenae; tertiam partem [Col. 1321B] decimae quam habetis in villa quae dicitur Piper, scilicet tres sextarios ex octo eo anno quo cum abbatissa Trecensi accipitis; quando vero cum Pagano, quartam partem ejusdem decimae debetis eo vero anno . . . . . accipit, in eadem decima nihil habetis. Eleemosyna Beliardis conversae vestrae et Milonis Cose sororis ejusdem Beliardis, terragium et censum quod habetis ex dono praedictorum apud Magnam villam et ad Doenum. Tertiam partem decimae majoris minutae quam habetis in villa quae dicitur Mallyacum et ad Romanam . . . . . quartam partem decimae quam habetis ad Vallem putei; sextam partem ejusdem molendini cum medietate custodiae ejusdem quam habetis apud mansum Willermini . . . . [Col. 1321C] minutum decimae quam habetis apud . . . . quos recipit capellanus pro cantuario suo, tertia parte minutae decimae ibidem vobis retenta. Majorem decimam quam habetis apud Vaspium in tertio anno, tertiam partem minoris decimae singulis annis, et quidquid . . . . . habebat in terragiis et censibus ejusdem villae, et quidquid habebat in terragiis censibus et consuetudinibus apud Albeme; annuum censum sex sextariorum frumenti et dimidii, et sex sextariorum avenae et dimidii, quae tam Robertus de Walsecourt, filius Walticae cognomento Britel, quam successores sui solvere debent quotannis in festo S. Remigii fratribus de Avigniaco, a quibus mediam partem molendinorum de Walsecourt sub eodem censu recepit; quin etiam annuum censum quam [Col. 1321D] fratres Avegniorum singulis annis solvere solebant monachis de Hozecort, idem Robertus et successores sui pro receptione eorumdem molendinorum quotannis praedictis monachis solvere teneantur; ita tamen, quod si eadem molendina aliquo modo per culpam ejusdem Roberti omnino destructa fuerint, praedicti fratres mediam partem reficiant et Robertus alteram. Singulis vero triennis dabuntur fidejussores novi, super censu duos sextarios frumenti quos Robertus de Walsecourt dedit vobis cum matre sua dum ad vestram conversionem venit, quos tres ex Altofonte eodem Roberto, singulis annis, pro censu reddebant, pro terra illa, quae est inter stagnum et terram de Blefia, assensu domini [Col. 1322A] de Dampetra, a quo terram illam in feudum tenebat.

Allodium quod habetis ab ecclesia S. Mariae de Vanno, et ab abbate Bartholomaeo et capitulo Sancti Pauli Virdunensis, sub annuo censu quinque solidorum Cathalaunensis monetae, in festo S. Remigii eidem ecclesiae de Walfno quotannis persolvendorum; allodium quod dedit vobis Jacobus de Graveria in rivo juxta villam quae vocatur Loisis, salvo censu, annuentibus dominis suis, a quibus illud tenebat cum quadam domo et uno manso, sicut in authentico scripto Cathalaunensis episcopi continetur. Medietatem cujusdam prati quod vocatur Manbre cum medietate terrae arabilis eidem prato adjacentis quas dedit vobis Guido filius. . . . . [Col. 1322B] Ruffi de Walsecourt, assensu fratrum suorum et Hilduini Petri pro sorore sua in ecclesia vestra conversa; aliam medietatem ejusdem prati cum praedicta terra quam dedit vobis . . . . . assensu praedictorum fratrum Hilduini Petri, et pro qua concessione, tribus praenominatis fratribus ecclesia vestra medietatem molendinorum de Walsecourt, quam eidem ecclesiae pro decem libris Trecensis monetae pignori obligaverant, remisit. Aliam medietatem eorumdem molendinorum ex dono supradicti Galbae sibi retinentis allodium de Hescalaron, quod dedit vobis Stephanus de One, quantum ad eum de jure spectabat.

Sane laborum vestrorum quos propriis manibus vel sumptibus colitis, sive de nutrimentis vestrorum [Col. 1322C] animalium, nullus a vobis decimas exigere vel extorquere praesumat; licet fundorum dominis pro rei proprietate censum vel quotamlibet frugum partem reddatis.

Liceat quoque vobis clericos et laicos e saeculo fugientes, liberos et absolutos ad conversionem recipere, et eos absque contradictione aliqua retinere. Prohibemus insuper ne ulli fratrum vestrorum, post factam in eodem loco professionem, fas sit, absque abbatis sui licentia de ipso discedere; discendentem vero sine communium litterarum cautione nullus audeat retinere.

Inhibemus etiam ne ecclesias aut terras seu aliquod beneficium ecclesiae vestrae collatum, liceat alicui personaliter dari, sive alio modo alienari, sine [Col. 1322D] consensu totius capituli, aut majoris et sanioris partis ejusdem.

Si quae vero donationes vel alienationes aliter quam dictum est factae fuerint, eas irritas esse censemus. Ad haec autem adjicimus ne aliqui canonici sive conversi sub professione domus vestrae adstricti, sine consensu abbatis et majoris partis capituli vestri pro aliquo fidem inhibeant, vel ab aliquo pecunias mutuo accipiant ultra pretium . . . . . vestra providentia provisum, nisi propter manifestam domus vestrae utilitatem. Quod si facere forte praesumpserint, non teneatur conventus, sine cujus licentia et consensu id egerant, pro his aliquatenus respondere. Licitum praeterea vobis sit in causis [Col. 1323A] vestris fratres vestros idoneos ad testificandum adducere atque ipsorum testimonio sicut rectum fuerit et propulsare violentiam et justitiam vindicare. Ob evitandas vero saecularium frequentationes, liberum sit vobis salvo jure dioecesani episcopi et ecclesiae parochialis, oratoria in grangiis vestris construere, et in ipsis, cum necesse fuerit, vobis et familiae vestrae divina officia celebrare.

Sepulturam praeterea ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Pro chrismate vero, oleo sancto, consecrationibus ecclesiarum, [Col. 1323B] ordinationibus clericorum, qui ad sacros ordines fuerint promovendi, sive abbate deducendo ad sedem, vel quibuslibet aliis ecclesiasticis sacramentis, nullus a vobis, aut sub obtentu consuetudinis, aut quolibet alio modo, quidquam audeat postulare.

Si quis autem contra haec venire praesumpserit, portionem cum Giezi se noverit habiturum, cujus factum exactione turpis muneris imitatur. Paci quoque et tranquillitati vestrae paterna in posterum sollicitudine providere volentes, auctoritate apostolica prohibemus ne quis infra clausuram locorum vestrorum seu grangiarum vestrarum furtum rapinamve committere, ignem apponere, hominem capere, [Col. 1323C] vel interficere, seu aliquam violentiam temere audeat exercere.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum, etc.

    Ego Clemens Catholicae Ecclesiae episcopus
    Ego Theobaldus Ostiensis episcop.
    Ego Joannes presbyter card. titulo S. Marcelli.
    [Col. 1323D] Ego Laborans presb. card. Sanctae Mariae trans Tiberim tit. S. Calixti.
    Ego Albinus tit. S. Crucis in Jerusalem presb. card.
    Ego Melior presbyter cardinalis tit. S. Caeciliae.
    Ego Rodulphus, presbyter cardinalis tit. S. Praxedis.
    Ego Petrus tit. S. Clementis presb. card.
    Ego Jordanus presb. card. S. Prudentianae tit. Pastoris.
    Ego Jacobus diac. card. S. Mariae in Cosmedin.
    Ego Octavianus SS. Sergii et Bacchi diac. cardinalis.
    [Col. 1324A] Ego Soffredus S. Mariae in Via Lata diac. cardinalis.
    Ego Bobo S. Sergii diac. card.
    Ego Joannes S. Theodori diac. card.


Datum Laterani per manum Moysi, sanctae Romanae Ecclesiae subdiaconi, vicem gerentis cancellarii, XVIII Aprilis [(4) 1Kb] , indictione VI, Incarnationis Dominicae anno 1188, pontificatus vero domni Clementis papae III anno primo.



XXXV. Ecclesiam S. Mariae de Reno tuendam suscipit, et ejus bona ac privilegia confirmat. (Laterani, Mart. 17.)
[TROMBELLI, Mem. di Reno, 381.]

CLEMENS episcopus, servus servorum Dei, dilectis [Col. 1324B] filiis HUGONI, priori Sanctae Mariae de Reno, ejusque fratribus tam praesentibus quam futuris regularem vitam professis in perpetuum.

Cum nobis sit, licet immeritis, omnium ecclesiarum cura et sollicitudo commissa, pro statu ecclesiae vestrae pastoralem cogimur sollicitudinem gerere, et paci vestrae, prout nobis Dominus dederit, intendere diligenter. Ut autem a pravorum incursibus, apostolica sitis defensione muniti ecclesiam vestram, in qua divino estis obsequio mancipati, inducti piis precibus et justis postulationibus vestris, sub beati Petri et nostra protectione suscipimus, et praesentis scripti privilegio communimus. Statuentes ut ordo canonicus qui secundum Deum et beati Augustini regulam in eadem ecclesia noscitur [Col. 1324C] institutus, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praescripta ecclesia sita est cum omnibus pertinentiis suis; ecclesiam Sancti Andreae in Turicella; ecclesiam Sancti Domnini juxta Bagnum; ecclesiam Sancti Salvatoris. Possessiones quae fuerunt Girardi de Sala, cum decimis [Col. 1324D] et fictis, et omnibus pertinentiis suis; hospitale de Casaiola cum pertinentiis suis; ecclesiam Sanctae Praxedis, sicut a piae memoriae praedecessoribus nostris Anastasio, Alexandro, Lucio, et Urbano Romanis pontificibus, vobis concessa est; salvo jure et reverentia cardinalis qui pro tempore in eadem ecclesia fuerit. Ecclesiam Sancti Jacobi, quae dicitur Casa-Dei, cum pertinentiis suis. Pontem qui juxta ecclesiam vestram super Renum situs est cum suis possessionibus. Libertates quoque et immunitates rationabiliter indultas a bonae memoriae Henrico et Gerardo, Bononensibus episcopis, ecclesiae vestrae et aliis ecclesiis vestris quas praediximus, [Col. 1325A] videlicet ut cum omnibus rebus suis tam mobilibus quam immobilibus, ab omni conditione et a servitio et tributo tenentium ab episcopo tam monachorum et clericorum quam laicorum vel alicujus tam magnae quam parvae personae dominio, praeter episcopale jus, liberae sint penitus et quietae, ratas habemus et firmas, easque perpetuis temporibus illibatas manere censemus.

Liceat etiam vobis clericos et laicos e saeculo fugientes, liberos et absolutos, ad conversionem recipere, et eos in ecclesia vestra absque contradictione aliqua retinere. Prohibemus insuper, ut nulli fratrum vestrorum post factam in eodem loco professionem fas sit de eodem loco, absque prioris sui licentia, nisi obtentu arctioris religionis, discedere; [Col. 1325B] discedentem vero absque communium litterarum vestrarum cautione nullus audeat retinere. Et si aliquis ipsorum fratrum extra claustrum ausus fuerit sine praedicta licentia permanere, si secundo tertiove commonitus, resipiscere forte contempserit, liceat priori ejusdem loci excommunicationis in ipsum tanquam in professum suum sententiam promulgare. Praeterea decimas quas a quadraginta annis inconcusse tenuistis, et nunc pacifice tenere noscimini, vobis et ecclesiae vestrae auctoritate apostolica confirmamus. Prohibemus etiam ut nulli fas sit vobis et ecclesiae vestrae novas et indebitas exactiones imponere; sed ipsam ea gaudere decernimus libertate, quam a quadraginta annis elapsis, usque ad haec tempora noscitur habuisse.

[Col. 1325C] Sepulturam quoque ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum a quibus mortuorum corpora assumuntur. Ad haec, ordinationes clericorum vestrorum a quo malueritis episcopo Catholico suscipiendi liberam vobis concedimus facultatem, sicut memorati episcopi facultatem ipsam nobis per authentica scripta indulsisse noscuntur. Fructuum quoque vestrorum, undecunque de episcopatu Bononiensi venientium, vobis decimas confirmamus, sicut eaedem decimae sunt ab [Col. 1325D] eisdem episcopis ecclesiae vestrae provida circumspectione concessae. Obeunte vero te nunc ejusdem loci priore vel tuorum quolibet successorum, nullus ibi qualibet subreptionis astutia vel violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Augustini regulam providerint eligendum.

Ad indicium autem hujus a sede apostolica perceptae protectionis et libertatis, duos solidos Lucensis monetae nobis nostrisque successoribus annis singulis persolvetis.

Decernimus ergo, ut nulli omnino hominum fas sit praefatam ecclesiam temere perturbare, aut ejus possessiones auferre, vel ablatas retinere, minuere. [Col. 1326A] seu quibuslibet vexationibus fatigare, sed omnia integra ad usum conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et Bononiensis episcopi canonica justitia.

Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque [Col. 1326B] in extremo examine districtae ultioni subjaceat.

Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Clemens Catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presb. card. tit. S. Marci.
    Ego Laborans presb. card. S. Mariae trans Tiberim tit. Calixti.
    Ego Albinus tit. S. Crucis in Jerusalem presb. card.
    [Col. 1326C] Ego Melior presb. card. SS. Joannis et Pauli tit. Pamachii.
    Ego Jacobus diac. card. S. Mariae in Cosmedin.
    Ego Gratianus SS. Cosmae et Damiani diac. card.
    Ego Gerardus S. Adriani diac. card.
    Ego Octavianus SS. Sergii et Bacchi diac. card.
    Ego Soffredus S. Mariae in Via Lata diac. card.
    Ego Petrus S. Nicolai in Carcere Tulliano diac. card.
    Ego Radulphus S. Georgii ad Velum Aureum diac. card.


Datum Laterani, per manum Moysi, sanctae Romanae [Col. 1326D] Ecclesiae subdiaconi, vicem agentis cancellarii, XVI Kalendas Aprilis, indictione VI, Incarnationis Dominicae anno 1187, pontificatus domni Clementis papae III anno primo.



XXXVI. Abbatibus et fratribus ordinis Praemonstratensis decimarum immunitatem asserit. (Laterani, Mart. 17.)
[LEPAIGE, Bibl. Praem., 641.]

CLEMENS episcopus, servus servorum Dei, dilectis filiis abbatibus et fratribus Praemonstratensis ordinis, salutem et apostolicam benedictionem.

Justis petentium desideriis facilem nos convenit praebere consensum, et vota quae a rationis tramite non discordant, effectu sunt prosequente complenda. [Col. 1327A] Eapropter, dilecti in Domino filii, vestris justis postulationibus grato concurrentes assensu, ne de caetero alicui de novalibus vestris, quae propriis manibus aut sumptibus colitis, decimas persolvatis, auctoritate apostolica vobis vestrisque successoribus indulgemus, firmiter prohibentes ne quis eas amodo a vobis exigat, vel extorquere praesumat. Decimas quoque novalium vestrorum vobis clementer annuimus, quae habetis infra parochiam de Firmitate, in nemore quod vobis Gobertus de Firmitate dimidia fructuum parte, exceptis messorum garbis, sibi et haeredibus suis retenta, misericorditer contulit, et ea ad exemplar domini Urbani praedecessoris nostri, auctoritate apostolica confirmamus et praesentis scripti patrocinio communimus, [Col. 1327B] statuentes ut nulli omnino hominum, etc.

Datum Laterani, XVI Kal. Aprilis, pontificatus nostri anno primo.



XXXVII. Priori de Fauersham et magistro Firmino mandat, ut bonorum Ecclesiae Cantuariensis invasores, si admoniti damna non sarserint, excommunicatos declarent. (Laterani, Mart. 17.)
[GERVASII Imagin. ap. TWYSDEN H. A. Scr., I, 1321.]

CLEMENS episcopus, servus servorum Dei, dilectis filiis priori de Fauersham et magistro FIRMINO salutem et apostolicam benedictionem.

Horrendi facinoris detestanda praesumptio vehementer [Col. 1327C] animum nostrum pro sui atrocitate commovit ut illos debitae severitatis jaculo feriamus, qui more praedonum Cantuariensis Ecclesiae possessiones nequiter invaserunt, vel in septa curiae monachorum et officinas, effractis muris crudeliter irruentes, eorum bona sacrilego ausu diripuisse noscuntur. Eos quoque qui, monachis et hominibus eorum violentiam inferentes, curiam ipsis contradicentibus occuparunt. Unde quoniam praedictorum fratrum injurias dissimulare nec possumus nec debemus, quibus tanto benignius in suo jure tenemur adesse, quanto in partibus Anglicanis majori praeminent honestate, praesumptores illos qui tam enormis sacrilegii facinus admiserunt et eorum complices, [Col. 1327D] usque ad satisfactionem condignam, auctoritate praesentium decernimus anathemati subjacere, per apostolica vobis scripta praecipienda mandantes, quatenus ipsos, si admoniti noluerint congrue satisfacere, excommunicatos, sicut moris est, contradictione et appellatione cessante, solemniter et publice nuntietis, et faciatis ab omnibus cautius evitari; attentius provisuri ne, quod absit! ex desidia vestra in hac parte mandatum apostolicum negligatur, quod grave nobis esset modis omnibus et molestum; nec possemus aequanimiter sustinere. Quod si ambo his exsequendis nequiveritis interesse, alter vestrum ea nihilominus exsequatur.

Datum Laterani, XVI Kalendas Aprilis, pontificatus nostri anno primo.



XXXVIII. Willelmo episcopo Wigorniensi et abbati de Theokesbr. et priori Sancti Sepulcri de Warwic, mandat ut judicent inter canonicos de Kinildewrde et clericos de Gnoshale. (Laterani, Mart. 23.)
[MANSI, Concil. XXII, 943.]
[Col. 1328A]

Referentibus nobis canonicis de Kinildewrde, accepimus quod cum controversia quae vertebatur inter ipsos et clericos de Gnoshale, super ecclesia de Cule, fuisset dilectis filiis nostris de Cumbermere et de Derlee abbatibus et archidiacono Coventrensi, ab apostolica sede commissa canonice dirimenda, procurator R. militis de Stanford, qui jus habet defensionis in illa ecclesia, sentiens partem canonicorum [Col. 1328B] injuste gravari, cum ipsi clerici illam contra antiquam libertatem vellent jurisdictioni capellae suae de Gnoshale subjugare, vocem appellationis ad sedem apostolicam emisit. Judices vero appellationi legitime interpositae minime deferentes, in decisione controversiae, absente altera parte, processerunt. Quia vero ipsi canonici juri suo in hoc queruntur plurimum derogari, discretioni vestrae per apostolica scripta praecipiendo mandamus, quatenus partibus ad vestram praesentiam convocatis, audiatis causam et, appellatione remota, mediante justitia terminetis.

Datum Laterani, decimo Kalendas Aprilis, pontificatus nostri anno primo.



XXXIX. Ecclesiae Sancti Piati Sicliniensis protectionem susipit, bonaque ac privilegia confirmat. (Laterani, Mart. 26.)
[BUZELINI, Gallo-Flandria, 297.]
[Col. 1328C]

CLEMENS episcopus, servus servorum Dei, dilectis filiis praeposito Sancti Piati Sicliniensis, ejusque fratribus tam praesentibus quam futuris canonice substituendis, in perpetuum.

Effectum justa postulantibus indulgere et vigor aequitatis, et ordo exigit rationis, praesertim quando petentium voluntatem et pietas adjuvat, et ratio non relinquit. Eapropter, dilecti in Domino filii, vestris justis postulationibus clementer annuimus, et praefatam ecclesiam, in qua divino mancipati [Col. 1328D] estis obsequio, sub beati Petri et nostra protectione suscipimus, et praesentis scripti patrocinio communimus. Statuentes, ut quascunque possessiones, quaecunque bona eadem ecclesia inpraesentiarum juste et canonice possidet, aut in futurum, concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Ecclesiam ipsam cum pertinentiis, scilicet de Houptine, Lechin, Anquene [alias Ancoisne], Attiche, Martinsart, Watiessart, Ploiek, cum omnibus decimationibus suis, etc. . . . Altare de Chemy, cum decimatione integra . . . . . ; altare de Godencourt cum [Col. 1329A] omnibus redditibus, quos ibidem habetis, et terra arabili; altare de Carnin cum consimilibus redditibus. Villam de Tumeries totam cum altari, cum justitia, cum terragio, et caeteris redditibus . . . . , altare de Tourmegnies cum terragio et caeteris redditibus, altare de Los, etc. Altare de Croix cum consimilibus redditibus, altare de Mesnil . . . . , altare de Fressin . . . . , altare de Wahegnies cum omnibus redditibus quos ibidem habetis . . . Visitationes insuper ecclesiarum omnium ad Insulensem decanatum spectantium, quae fiunt ad ecclesiam vestram in honore beati Piati martyris sexta feria Pentecostes, sicut a quadraginta retro annis noscitur observatum, eidem ecclesiae auctoritate apostolica confirmamus.

[Col. 1329B] Praeterea ex dono nobilis viri Philippi, Flandrensis comitis, quindecim solidos, quos ecclesiae vestrae donavit, ad emendum panem et vinum, de quibus altaris conficitur sacramentum.

Praeterea libertates et immunitates antiquas, et rationabiles consuetudines ecclesiae vestrae collatas, et hactenus observatas ratas habemus, easque perpetuis temporibus illibatas permanere sancimus. Novas insuper et indebitas exactiones ab archiepiscopis, episcopis, archidiaconis seu decanis, aliisque omnibus ecclesiasticis saecularibusve personis in vos et ecclesiam vestram omnino fieri prohibemus.

Prohibemus insuper, ut infra terminos parochiae [Col. 1329C] vestrae nullus sine assensu dioecesani episcopi et vestro, capellam seu oratorium de novo aedificare praesumat, salvis privilegiis Romanorum pontificum. Auctoritate quoque apostolica inhibemus, ne quis in vos, aut ecclesiam vestram excommunicationis, suspensionis aut interdicti sententiam sine manifesta et rationabili causa promulget. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare.

Sepulturam quoque ipsius loci liberam esse concedimus, ut eorum devotioni et extremae voluntati, qui se illic sepeliri deliberarint, nisi forte excommunicati sint vel interdicti, nullus obsistat, salva [Col. 1329D] tamen justitia illarum ecclesiarum, a quibus mortuorum corpora assumuntur, etc.

Datum Laterani, per manum Moysi, sanctae Romanae Ecclesiae subdiaconi, vicem agentis cancellarii, VII Kalendas Aprilis, indictione VI, Incarnationis vero Dominicae anno 1188, pontificatus autem domni Clementis papae III, anno primo.



XL. Ecclesiam S. Salvatoris Venetam tuendam suscipit et ejus possessiones privilegiaque confirmat. (Laterani, Mart. 28.)
[CORNELIUS Ecclesiae Venetae, XIV, 117.]

CLEMENS episcopus, servus servorum Dei, dilectis filiis GREGORIO, priori ecclesiae Sancti Salvatoris de Rivoalto, ejusque fratribus, tam praesentibus quam [Col. 1330A] futuris regularem vitam professis in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatam ecclesiam Sancti Salvatoris, in qua divino mancipati estis obsequio, ad exemplar praedecessorum nostrorum, felicis memoriae Innocentii, Eugenii, Anastasii, Lucii, Urbani, et Gregorii, Romanorum pontificum, sub beati Petri et nostra protectione suscipimus, et praesentis scripti privilegio communimus. In primis siquidem statuentes, ut ordo canonicus, qui secundum Deum et beati Augustini regulam in [Col. 1330B] eadem Ecclesia institutus esse dignoscitur, perpetuis ibidem temporibus inviolabiliter observetur. Propterea quascunque possessiones, quaecunque bona eadem Ecclesia impraesentiarum juste et canonice possidet; aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant; in quibus haec propriis duximus exprimenda vocabulis.

Locum ipsum in quo praefata ecclesia sita est, cum omnibus pertinentiis suis, domos atque terras, vineas, salinas, et quidquid juris habetis in Clugia. Molendinum et terras, quas habetis in Barbana; in territorio Dese molendinum, mansum, cum vineis, [Col. 1330C] silvis et aliis suis pertinentiis, sicut nobiles viri Leonardus, Philippus, et Rigetus filiique Girardi de Inginulfo Ecclesiae vestrae donarunt; terras de Liguentia, terras de Flumisello, terras de Marsiliaco, et terras de Sacco. Medietatem decimarum, quas parochiani ecclesiae vestrae persolvunt, sicut beatae memoriae praedecessor noster mandavit, et beatae recordationis Joannes Polanus q. dioecesanus episcopus privilegio suo vobis indulsit, tam pro clericis, quam pro sartatectis reficiendis, auctoritate vobis apostolica confirmamus; et ut in parochianos vestros, qui vos de medietate ipsarum decimarum defraudare praesumpserint, per priorem ecclesiae vestrae excommunicationis sententia [Col. 1330D] promulgetur, ei plenam concedimus potestatem, quemadmodum felicis recordationis praedecessores nostri Adrianus, Alexander, Lucius, Urbanus et Gregorius, Romani pontifices, scriptis suis indulsisse noscuntur. Indulgemus etiam vobis, sicut a praedictis antecessoribus nostris indultum esse dignoscitur, ut prior loci vestri qui pro tempore fuerit, pro ipsis decimis libere possit securitatem, juxta morem terrae, praestare.

Liceat quoque vobis, ut nulli fratrum vestrorum post factam in eodem loco professionem, sine prioris suis licentia fas sit de claustro discedere. Discedentem vero sine litterarum communium cautione nullus audeat retinere. Praeterea sententiam, quam venerabilis frater noster Henricus Gradensis [Col. 1331A] patriarcha, et bonae memoriae Ildebrandus basilicae Duodecim Apostolorum presbyter cardinalis, tunc apostolicae sedis legatus super controversia inter vos, et Dominicum plebanum Sancti Bartholomaei de quibusdam parochialibus domibus, scilicet super domibus Justorum, Maurocenorum, Gradonicorum, Graecorum, Leonardi Fradelli et Dominici Aurei quas quisque sui juris esse dicebat, quondam diutius agitata rationabiliter protulerunt, sicut in authentico scripto illorum exinde facto noscitur contineri, auctoritate apostolica confirmamus. Sepulturam quoque ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistere [Col. 1331B] praesumat, salva tamen justitia illarum Ecclesiarum, a quibus mortuorum corpora assumuntur. Statuentes ut nullus sine vestro consensu parochianis vestris in infirmitate positis poenitentiam dare, aut eas injungere, vel ad sepulturam recipere audeat, nisi salva justitia ecclesiae nostrae sacris canonibus instituta. Obeunte vero te nunc ejusdem loci priore, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi assensu, vel fratrum pars consilii sanioris, secundum Deum et beati Augustini regulam canonice providerint eligendum

Decernimus ergo, ut nulli omnino hominum liceat [Col. 1331C] ecclesiam vestram temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva in omnibus sedis apostolicae auctoritate et dioecesani episcopi canonica justitia. Si qua igitur in futurum ecclesiastica, saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei [Col. 1331D] et Domini nostri Jesu Christi aliena fiat, atque in extremo examine divinae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Clemens Catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presb. card. tit. S. Marci.
    Ego Laborans presb. card. S. Mariae trans Tiberim tit. Calixti.
    Ego Albinus tit. S. Crucis in Jerusalem presb. card.
    [Col. 1332A] Ego Jacobus diacon. cardin. S. Mariae in Cosmedin.
    Ego Gratianus SS. Cosmae et Damiani diacon. cardin.
    Ego Bobo S. Angeli diac. card.
    Ego Octavianus SS. Sergii et Bacchi diac. card.


Datum Laterani per manum Moysi, S. R. E. subdiaconi vicem agentis cancellarii, V Kal. Aprilis, indictione VI, Incarnationis Dominicae anno 1188, pontificatus vero domni Clementis papae III anno primo.



XLI. Priori et capitulo S. Salvatoris Venetae oeconomi instituendi facultatem concedit. (Laterani, Mart. 29.)
[CORNELIUS, Ecclesiae Venetae, XIV, 119.]
[Col. 1332B]

CLEMENS episcopus, servus servorum Dei, dilectis filiis . . . priori et capitulo S. Salvatoris de Venetiis, salutem et apostolicam benedictionem.

Quanto laudabilius imminetis servitio Conditoris, tanto vobis ex his quae juste requiritis libentius adesse volumus, et quae honestatem vestram deceant benignius indulgere. Eapropter, dilecti in Domino filii, vestris precibus inclinati liberam vobis tribuimus auctoritate praesentium, facultatem instituendi pro vobis oeconomum, qui et negotia vestra utiliter exsequatur, et ubi necesse fuerit, pro Ecclesia vestra juramentum debeat exhibere. Nulli ergo omnino hominum liceat hanc paginam nostrae concessionis infringere, vel ei ausu temerario contraire. [Col. 1332C] Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum

Datum Laterani, IV Kal. Aprilis, pontificatus nostri anno primo.



XLII. Canonicos ecclesiae Sancti Salvatoris Venetae solendis decimis liberat. (Laterani, Mart. 29.)
[Ibid., p. 119.]

CLEMENS episcopus, servus servorum Dei, dilectis filiis . . . . priori et canonicis S. Salvatoris de Venetiis salutem et apostolicam benedictionem.

[Col. 1332D] Cum sitis regularem ordinem, Domino inspirante, professi, communi et speciali debito vobis volumus, sicut debemus, adesse, et in his quae juste requiritis favorem apostolicum efficaciter indulgere. Eapropter, dilecti in Domino filii, praesentibus vobis litteris indulgemus, ut de laboribus vestris nullus laicus a vobis exigendi, vel extorquendi decimas habeat facultatem. Nulli ergo omnino hominum liceat hanc paginam nostrae concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Laterani, IV Kal. Aprilis, pontificatus nostri anno primo.



XLIII. Monasterii Praemonstratensis protectionem suscipit, possessionesque et privilegia confirmat. (Laterani, April. 1.)
[LEPAIGE, Bibl. Praem., 641.]
[Col. 1333A]

CLEMENS episcopus, servus servorum Dei, dilecto filio abbati HUGONI Praemonstratensis Ecclesiae ejusque fratribus, tam praesentibus quam futuris, regularem vitam professis in perpetuum.

Religiosam vitam eligentibus, apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, (quod absit!) sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatam Praemonstratensem [Col. 1333B] Ecclesiam, in qua divino estis obsequio mancipati, ad instar felicis recordationis Adriani, Alexandri et Urbani praedecessorum nostrorum, Romanorum pontificum, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona eadem Ecclesia in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec duximus exprimenda propriis vocabulis:

[Col. 1333C] Locum ipsum in quo praefata ecclesia sita est, cum omnibus pertinentiis suis, totam videlicet vallem Praemonstratam, immunem et liberam ab omni exactione et consuetudine, et valles eidem valli adjacentes, et proclivia montium, sicut valles perportant, et nemus quod est in eis ad opus aedificiorum et necessitatum vestrarum, et usuagium de mortuo nemore in foresta de Vois, et pascua animalibus vestris, sicut haec omnia de concessione bonae memoriae Bartholomaei quondam episcopi, et Thomae domini de Couciaco rationabiliter possidetis, universa etiam quae a Radulpho ejusdem Thomae nepote, et de feodatis et aliis hominibus ejus, de concessione ejusdem Radulphi tenetis; ita ut, ob recognitionem eorum et concessionem, justitiam [Col. 1333D] quam in villa de Sorni habuistis libere dimittatis eidem Radulpho; stagna etiam et molendina praedictorum vallium ab omni decimatione et exactione libera; silvam in vestros usus ad Halierpre usque ad Humberti pontem, et ex alia parte per mediam vallem Rohardi usque ad Monandi vicinum, etc.

Apostolica auctoritate sancimus ut nullus ecclesiasticorum praelatorum ipsam ecclesiam vestram, aut oratoria ejus, in quibus cura parochialis non est, nisi per expressum apostolicae mandatum divinorum interdicto supponat. Sed, cum generale interdictum terrae fuerit, liceat vobis, clausis januis, non pulsatis campanis, exclusis excommunicatis et interdictis, suppressa voce, divina officia celebrare. [Col. 1334A] Concedimus etiam tibi, fili abbas, ut, cum ecclesias quaslibet tui ordinis duxeris visitandas, liceat tibi confessionem fratrum, qui tibi delictorum suorum secreta confiteri voluerint, recipere et eis poenitentiae atque absolutionis remedium impertiri. Ut vestimenta etiam sacerdotalia et pallas altaris benedicere valeas, et, venientibus abbatibus, cum episcopus absens fuerit, in conclusionem capituli benedictionem proferre devotioni tuae praesenti pagina indulgemus.

Ad haec quoties dioecesanum episcopum adesse contigerit, vel esse in praesentia sua negligentem in correctione malefactorum vestrorum, incendiariorum ac praedonum, liceat tibi, fili abbas, si episcopus eos infra quadraginta dies, postquam ei conquesti [Col. 1334B] fueritis, neglexerit emendare, ipsos maleficos, incendiarios, praedones rerum vestrarum, in co abbatum vestrorum collegio excommunicationis poena ferire; quos episcoporum nullus, citra dignam satisfactionem, absolvat. Volumus etiam ut liberum tibi sit fugitivos aut ejectos ordinis vestri, post statutam poenitentiam injunctam, propriis restituere domibus, nisi forte tales existant quos enormitas criminis evidens ab ordine debeat sequestrare. Sed et hoc charitatis intuitu praecipimus ut nullus de laboribus vestris, quos propriis manibus vel sumptibus colitis, sive de nutrimentis vestrorum animalium, decimas a vobis exigere vel extorquere praesumat, licet fundorum dominis pro [Col. 1334C] rei proprietate aliquem censum, vel quotamlibet partem frugum reddatis. In parochialibus autem Ecclesiis quas habetis, liceat vobis quatuor vel tres de canonicis vestris ponere, quorum unum dioecesano episcopo praesentetis, qui ei de spiritualibus, vobis autem de temporalibus et de ordinis observantia debeat respondere. Inhibemus etiam ecclesias aut terras seu aliquod beneficium ecclesiae vestrae collatum, liceat alicui personaliter dare, sive aliquomodo alienari sine consensu totius capituli, vel majoris et sanioris partis ejusdem. Si quae vero donationes vel alienationes aliter quam dictum est factae fuerint, eas irritas esse censeamus.

Ad haec autem adjicimus ne aliqui canonici seu conversi sub potestate domus vestrae astricti, sine [Col. 1334D] consensu abbatis et majoris partis capituli vestri, pro aliquo fidejubeant vel ab aliquo pecuniam mutuo accipiant, ultra pretium capituli vestri providentia provisum, nisi propter domus vestrae manifestam utilitatem. Quod si facere praesumpserint, non teneatur conventus, sine cujus licentia et consensu hoc egerant, pro iis aliquatenus respondere. Decernimus ergo ut nulli omnino hominum, etc. Sed omnia integra, etc., salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, etc.

Datum Laterani, Kalend. Aprilis, indictione VI, Incarnationis Dominicae 1188, pontificatus domni Clementis papae tertii anno primo.



XLIV. Lanfranco episcopo Bergomati permittit ut Ecclesiae possessiones, invito capitulo alienatas, recolligat. (Laterani, April. 7.)
[LUPI, Cod. diplom. Bergom., II, 1387.]
[Col. 1335A]

CLEMENS episcopus, servus servorum Dei, venerabili L[ANFRANCO] Pergamensi episcopo, salutem et apostolicam benedictionem.

Ob hoc sumus ad regimen universalis Ecclesiae assumpti, ut ecclesiarum utilitati debeamus diligenter insistere, et si quid in ipsarum dispendium temere novimus immutatum, ad statum debitum revocare . . . . . Quod Ecclesiam tuae curae commissam intelligentes per minus cautam provisionem ipsius magnum bonorum suorum dispendium incurrisse; [Col. 1335B] venditiones, commutationes, pignorationes et alienationes alias, de possessionibus et aliis rebus ipsius ecclesiae sine consensu capituli vel majoris et sanioris partis in detrimentis ecclesiae factas, praesentium auctoritate cassamus. Fraternitati tuae litteris apostolicis indulgentes ut eas sine alicujus contradictionis vel appellationis obstaculo valeas legitime revocare.

Datum Laterani, VII Idus Aprilis, pontificatus nostri anno primo.



XLV. Eidem significat se bonorum alienationes a Girardo decessore ejus invito capitulo factas rescidisse. (Laterani, April. 8.)
[Ibid., p. 1389.]

[Col. 1335C] CLEMENS episcopus, servus servorum Dei, venerabili fratri L[ANFRANCO] episcopo Bergamensi, salutem et apostolicam benedictionem.

Sicut ea quae a praelatis Ecclesiarum rationabiliter conceduntur debita convenit firmitate servari, sic illa quae contra formam canonum et in detrimentum ecclesiae Bergamensis a G. praedecessore tuo, absque assensu capituli vel majoris et sanioris partis, sunt aliquibus in detrimentum ecclesiae assignata, de canonum auctoritate cassamus, ipsa nihil habere roboris statuentes. Caeterum sententiam quam in bonorum spectantium ad tuam ecclesiam detentores, canonice promulgandam duxeris, usque ad satisfactionem congruam ratam mandamus haberi. [Col. 1335D] Nulli ergo omnino hominum liceat hanc paginam nostrae constitutionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VI Idus Aprilis, pontificatus nostri anno primo.



XLVI. Parthenonem S. Mariae Molianensem tuendum suscipit et ejus possessiones bonaque confirmat. (Fragmentum.) (Laterani, April. 9.)
[UGHELLI, Italia sacra, V, 528, ubi revocatur lector ad privilegium eidem parthenoni iisdem omnino verbis, ab Alexandro III concessum anno 1172, die 6 mensis Octobris. Vide Patrologiae t. CC.]
[Col. 1336A]

Datum Laterani per manum Moysi, S. R. E. subdiaconi, vicem gerentis cancellarii, V Idus Aprilis, ind. VI, Incarnationis Dominicae an. 1188, pontificatus vero D. Clementis papae III an. I.



XLVII Lanfranco archiepiscopo Bergomati concedit ut clericos inobedientes poena afficiat. (Laterani, April. 9.)
[LUPI, Cod. diplom. Bergom., II, 1389.]

CLEMENS episcopus, servus servorum Dei, venerabili fratri L[ANFRANCO] episcopo Bergamensi, salutem et apostolicam benedictionem.

[Col. 1336B] Ex susceptae administrationis officio sollicite quantum possumus compellimur providere, ne per aliquorum studia proprias sectantium voluntates possit utilitas ecclesiastica deperire. Eapropter fraternitati tuae praesentibus litteris duximus indulgendum, quatenus si qui clericorum tuorum dum super ecclesiae tuae negotiis communi deliberatione tractatur, a te vocati praesentiam suam sub occasione dissensionis vel alia simili recusaverint exhibere, tibi liceat, eorum appellatione postposita, quod ecclesiarum poscit utilitas cum assensu praesentium ordinare.

Datum Laterani, V Idus Aprilis, pontificatus nostri anno primo.



XLVIII. Conventui Cassinensi asserit pecuniam fratrum usibus a B. M. Petro abbate deputatam. (Laterani, April. 10.)
[TOSTI, Storia di Monte-Casino, II, 213.]
[Col. 1336C]

CLEMENS episcopus, servus servorum Dei, dilectis filiis . . . . . conventui Cassinensi salutem et apostolicam benedictionem.

Cum monasterium Cassinense, in quo estis divinis obsequiis dediti, specialis charitatis brachiis amplectamur et ad ejus commodum velimus semper attentius, sicut debemus, intendere, de ipsius vobis profectibus non immerito congaudemus, et ad conservandum quod est pro ejus bono rationabili constitutione statutum, sollicitam volumus operam [Col. 1336D] adhibere. Inde est utique quod si quando postulatis a nobis quae ad commodum universitatis vestrae pertinent, petitionibus vestris tanto facilius favorem apostolicum impertimur, quanto prescriptum monasterium specialius ad provisionem nostram respicit, et tutelam. Sane cum claustrales fratres ipsius monasterii in vestimentis defectum aliquando sustinerent, bonae memoriae Gentilis de Palearia, qui apud idem monasterium sepulturam elegerat, pietatis intuitu et propriae salutis obtentu vobis, sicut accepimus, ad investituram filtrorum, et ad stricta pellicea biennio comparanda, sedecim millia tarenorum salubri consideratione donavit. Cum autem bonae memoriae Petrus quondam abbas vester pecuniam praetaxatam in aliam utilitatem [Col. 1337A] monasterii convertisset, in recompensatione ejus viginti uncias auri de Castellone, et quinque de ecclesia de Cinglis in usus quos praediximus concessit perpetuo fratribus erogandas. Unde quia nobis imminet ex injuncto officio providendum ne quod provide fit, temeritate quorumlibet dissolvatur, nos vestris postulationibus clementer inducti, praescriptas viginti uncias auri de Castellone, et quinque alias de ecclesia de Cinglis fratrum usibus, quibus a prescripto abbate deputatae sunt, sicut in instrumento publico continetur, ad instar felicis recordationis Alexandri papae praedecessoris nostri auctoritate apostolica confirmamus, et praesentis scripti patrocinio communimus. Statuentes, ut nulli omnino hominum liceat hanc paginam nostrae [Col. 1337B] confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IV Idus Aprilis, pontificatus nostri anno primo.



XLIX. Ecclesiam S. Laurentii Florentinam tuendam suscipit, ejusque bona et privilegia confirmat. (Laterani, April. 12.)
[LAMI, Ecclesiae Florentinae Monum.]

CLEMENS episcopus, servus servorum Dei, dilectis filiis ILDEBRANDO, priori S. Laurentii Florentinae civitatis, ejusque fratribus tam futuris quam praesentibus [Col. 1337C] canonice substituendis, in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat, et utilitas postulata vires indubitanter assumat. Eapropter, dilecti in Domino filii, vestris justis postulationibus clementer annuimus, et praefatam ecclesiam, in qua divino mancipati estis obsequio, sub beati Petri et nostra protectione suscipimus et praesentis scripti privilegio communimus; statuentes ut quascunque possessiones, quaecunque bona inpraesentiarum juste et canonice possidetis, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, [Col. 1337D] firma vobis vestrisque successoribus et illibata permaneant, in quibus haec propriis duximus exprimenda vocabulis: Parochiam vestrae ecclesiae pertinentem, sicut hactenus habuistis; hospitale, quod juxta eamdem ecclesiam B. Laurentii situm est, cum omnibus pertinentiis suis; ecclesiam S. Marci cum omnibus pertinentiis suis; montem S. Laurentii cum decimis et pertinentiis suis; citinas S. Laurentii ibi juxta positas cum decimis et pertinentiis suis; congregationem Portae S. Laurentii; ecclesiam S. Bartholomaei sitam in Faltignano, cum omnibus pertinentiis suis et possessiones omnes quas in eadem curia possidetis; ecclesiam S. Andreae in Percussine; quaecunque etiam a praedecessoribus nostris Romanis pontificibus vobis concessa sunt, et [Col. 1338A] ecclesiae vestrae eorum privilegiis confirmata, ad exemplar felicis recordationis Lucii papae praedecessoris nostri, similiter roboramus. Prohibemus insuper ut nemini liceat infra terminos parochiae vestrae, sine auctoritate dioecesani episcopi et assensu vestro, salvis privilegiis apostolicae sedis, ecclesiam vel oratorium aedificare de novo. Sepulturam quoque ipsius loci liberam esse decernimus ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum a quibus mortuorum corpora assumuntur.

Decernimus ergo, ut nulli omnino hominum liceat jam dictam ecclesiam temere perturbare, aut ejus [Col. 1338B] possessiones auferre, vel ablatas retinere, minuere, seu quibuslibet molestiis fatigare; sed omnia integre conserventur eorum, pro quorum gubernatione et sustentatione concessa sunt, usibus omnimodis profutura, salva tamen sedis apostolicae auctoritate et Florentini episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae [Col. 1338C] ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen. Amen. Amen.

    Ego Clemens catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presb. card. tit. S. Marci
    Ego Laborans presb. card. S. Mariae trans Tiberim tit. Calixti.
    Ego Pandulphus presb. card. basilicae XII Apostolorum.
    Ego Albinus tit. S. Crucis in Hierusalem presb. [Col. 1338D] card.
    Ego Melior presb. card. SS Joannis et Pauli tit. Panmachii.
    Ego Jacobus diac. card. S. Mariae in Cosmedin.
    Ego Soffredus S. Mariae in Via Lata diac. card.
    Ego Joannes S. Theodori diac. card.
    Ego Bernardus S. Mariae Novae diac. card.


Datum Laterani per manum fratris Moysi, S. R. E. subdiaconi vices agentis cancellarii, II Idus Aprilis, indictione VI, Incarnationis Dominicae anno 1188; pontificatus vero domni Clementis papae III anno primo.



L. Priori et fratribus Carthusiensibus concedit, »ut quicunque inferioris religionis clerici sive laici ad ordinis eorum propositum duxerint ascendendum, liberum iis sit eos recipere.« Alia privilegia addit. (Laterani, April. 12.)
[Privil. ord. Carth . . , fol. 3.]
[Col. 1339A]

CLEMENS episcopus, servus servorum Dei, dilectis filiis priori et fratribus Carthusiensibus, salutem et apostolicam benedictionem.

Inter virtutum aromata et sanctorum fragrantiam studiorum, opinionis vestrae balsamus suo nobis odore discernitur, quod quum se asperioribus institutis a mundana separet vanitate et praeclara resplendeat gloria meritorum, nobis est amplius honoranda. Providendum quoniam diligentius est et cavendum, ne quietem sanctam improbitas alicujus valeat conturbare. Eapropter, dilecti in Domino [Col. 1339B] filii, vestra humili supplicatione inducti, praesentibus vobis litteris indulgemus, ut quicunque inferioris religionis clerici sive laici, ad ordinis vestri propositum duxerint ascendendum, liberum vobis sit eos recipere de licentia nostra, et receptos postquam professionem penes vos fecerint, retinere, salvis tamen privilegiis super hoc a sede apostolica impetratis. Si vero privilegiatorum aliquis per annum, postquam fratribus domus innotuerit de quo egressus est, apud vos non requisitus moram fecerit, postea non licet ei ordinem vestrum deserere, vel ab ipso per violentiam revocari. Consecrationes quoque ecclesiarum, ordinationes clericorum, si vel proprii episcopi non habueritis copiam, vel requisitus [Col. 1339C] praestare noluerit, prout debet, licitum sit vobis a quocunque postulare episcopo; qui rogatus ad ecclesias vestras accedens, sacra vobis necessaria, nostra fretus auctoritate impendat. Eos etiam qui de ordine vestro, vel ex subventione terrae orientalis, vel ex aliis causis quibuslibet, occasiones evagandi assumunt, si commoniti non duxerint a proposito desistendum, liceat tibi, dilecte fili prior, per excommunicationis sententiam coercere.

Nulli ergo omnino hominum liceat hanc paginam nostrae concessionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 1339D] Datum Laterani, II Idus Aprilis, pontificatus nostri anno primo.



LI. Monasterii S. Benedicti Gualdenensis protectionem suscipit, possessionesque ac privilegia confirmat. (Laterani, Maii 6.)
[MITTARELLI, Annal. Camaldul., IV, App., p. 168.]

CLEMENS episcopus, servus servorum Dei, dilectis filiis SENEBALDO, abbati monasterii S. Benedicti de Waldo, ejusque fratribus, tam praesentibus quam futuris, regularem vitam profitentibus in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet aut [Col. 1340A] robur (quod absit!) sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatum monasterium S. Benedicti de Waldo, quod specialiter Romanae Ecclesiae juris existit, in quo divino mancipati estis obsequio, sub beati Petri et nostra protectione, ad exemplar felicis memoriae Nicolai, Coelestini, Eugenii, Adriani et Alexandri, praedecessorum nostrorum, Romanorum pontificum, suscipimus et praesentis scripti privilegio communimus; in primis siquidem statuimus ut ordo monasticus, qui secundum Deum, et Beati Benedicti Regulam et institutionem Camaldulensium fratrum in monasterio vestro institutus esse dignoscitur, perpetuis ibidem temporibus inviolabiliter observetur. [Col. 1340B] Praeterea quascunque possessiones, quaecunque bona idem monasterium inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, aut aliis justis modis, praestante Domino, poterit adipisci, firma vobis vestrisque successoribus et illibata permaneant, in quibus haec propriis duximus exprimenda vocabulis:

Locum ipsum in quo praefatum monasterium situm est, cum plebe et omnibus pertinentiis suis; ecclesiam Sancti Martini de Collis, ecclesiam Sancti Nicolai de Capriano, ecclesiam Sancti Christophori de Bantiara, jus quod habetis in ecclesia de castello de Valle, ecclesiam sancti Laurentii de Saxo [Col. 1340C] sp . . . . , ecclesiam Sanctae Mariae de Fricco, ecclesiam Sancti Joannis de Castellano, ecclesiam Sanctae Mariae de Umbracia cum medietate curtis, ecclesiam Sancti Nicolai de Vultule, ecclesiam Sancti Savini de Serra, ecclesiam Sancti Angeli de Fabrica, ecclesiam Sancti Angeli de Flea, quidquid habetis in ecclesia Sanctae Mariae de Noscano, ecclesiam Sancti Angeli de Terrasicca, jus quod habetis in ecclesia Sancti Cassiani de Palatiolo, ecclesiam Sancti Martini de Valle Vajeria, jus quod habetis in ecclesia Sancti Georgii de Corneto, ecclesiam sancti Laurentii de Collebassani, ecclesiam Sancti Petri de Collebassani, ecclesiam Sancti Petri de Crucicle, ecclesiam Sancti Paterniani de Corrutone, ecclesiam Sancti Gregorii Joannis de Serraradica, [Col. 1340D] ecclesiam Sancti Joannis de Serrapila, ecclesiam Sancti Victorini juxta Nebulam, ecclesiam Sancti Pauli de Cavalalx, ecclesiam Sancti Petri de Roccacontrada, ecclesiam Sancti Petri de Monte Boddo, ecclesiam Sancti Stephani de la Calcinaria cum omnibus pertinentiis supradictarum ecclesiarum.

Sane novalium vestrorum, quae propriis manibus vel sumptibus colitis, et sive de . . . . animalium vestrorum, nullus a vobis decimas extorquere praesumat. Liceat quoque vobis clericos vel laicos, liberos et absolutos, a saeculo fugientes, ad conversionem recipere, et eos absque contradictione aliqua retinere; prohibentes insuper ut nulli fratrum vestrorum, post factam in eodem loco professionem, [Col. 1341A] fas sit, nisi arctioris religionis obtentu, absque abbatis sui licentia de eodem discedere; discedentes autem sine communium litterarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Chrisma vero, oleum sacrum, consecrationes altarium seu basilicarum, ordinationes clericorum vestrorum qui ad sacros ordines fuerint promovendi, a dioecesano suscipietis episcopo, siquidem catholicus fuerit, et gratiam atque communionem apostolicae sedis habuerit, et ea gratis et absque pravitate aliqua voluerit exhibere; alioquin liceat vobis quemcunque malueritis catholicum adire antistitem, qui nostra fultus auctoritate, quod postulatur [Col. 1341B] indulgeat. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vere te, nunc ejusdem loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem, et Beati Benedicti Regulam providerint eligendum. Decernimus ergo ut nulli omnino hominum, etc.

    Ego Clemens Catholicae Ecclesiae episcopus.
    [Col. 1341C] Ego Joannes presb. card. titulo S. Marci.
    Ego Laborans presb. card. S. Mariae trans Tiberim titulo Calixti.
    Ego Pandulphus presbyter cardinalis titulo basilicae XII Apostolorum.
    Ego Melior presb. card. Sanctorum Joannis et Pauli tit. Pamachii.
    Ego Petrus tit. Sancti Clementis presb. card.
    Ego Bobo tit. Sanctae Anastasiae presb. card.
    Ego Alexander tit. Sanctae Susannae presb. card.
    Ego Petrus presb. card. tit. Sancti Petri ad Vincula.
    Ego Radulfus tit. Sanctae Praxedis presb. card.
    Ego Hyacinthus Sanctae Mariae in Cosmedin presbyter card.
    [Col. 1341D] Ego GG. Sanctae Mariae in Porticu diac. card.
    Ego Soffredus S. Mariae in Via Lata diaconus cardinalis.
    Ego Joannes Felix Sancti Eustachii diac. card. juxta templum Agrippae.
    Ego Joannes Sancti Theodori diac. card.
    Ego Bernardus Sanctae Mariae Novae diac. card.
    Ego Gregorius Sanctae Mariae in Aquiro diac. card.


Datum Laterani per manum fratris Moysis, S. R. E. subdiaconi, vicem agentis cancellarii, II Novas Maii, indictione VI, Incarnationis Dominicae 1188, pontificatus domni Clementis papae III anno primo.



LII. Sententiam praesente Urbano III latam inter sorores S. Hilarii et praepositum Florentinum confirmat (Laterani, Maii 6.)
[Ibid., p. 171.]
[Col. 1342A]

CLEMENS episcopus, servus servorum Dei, dilectis in Christo filiabus abbatissae et sororibus Sancti Hilarii, salutem et apostolicam benedictionem.

Intelleximus ex quodam authentico instrumento exhibito nobis, quod cum inter vos et dilectum filium nostrum praepositum Florentinum super quibusdam decimis quaestio verteretur, et fuisset causa dilectis filiis Camaldulensi et Sanctorum Apostolorum prioribus a felicis recordationis Urbano [Col. 1342B] praedecessore nostro commissa, ipsi, partibus in sua praesentia constitutis et rationibus hinc inde auditis et cognitis, pro vobis et ecclesia vestra super illis decimis sententiam promulgarunt. Cum itaque controversias, quae de mandato apostolico calculum definitionis accipiunt, dignum sit firmitatem perpetuam obtinere, sententiam ipsam, sicut rationabiliter lata est, nec legitima appellatione suspensa, et in scripto authentico continetur, auctoritate apostolica confirmamus et praesentis scripti patrocinio communimus. Nulli ergo omnino hominum, etc. Si quis, etc.

Datum Laterani, II Nonas Maii, pontificatus nostri anno primo.



LIII. Privilegium pro ecclesia S. Joannis Modoetiensi. (Laterani, Maii 15.)
[UGHELLI, Italia sacra, IV, 62.]
[Col. 1342C]

CLEMENS episcopus, servus servorum Dei, dilectis filiis OBERTO, Modoetiensi archipresbytero, ejusque fratribus, tam praesentibus quam futuris, canonice substituendis in perpetuum.

Pia postulatio voluntatis effectu debet prosequente compleri, ut et devotionis sinceritas laudabiliter enitescat, et utilitas postulata vires indubitanter assumat. Quapropter, dilecti in Domino filii, vestris postulationibus clementer annuimus, et ecclesiam B. Joannis Baptistae de Modoetia, in qua divino mancipati estis obsequio, ad exemplar praedecessorum nostrorum beatae memoriae Callixti, Innocentii, [Col. 1342D] Coelestini, Anastasii et Alexandri, Romanorum pontificum, sub B. Petri et nostra protectione suscipimus et praesentis scripti privilegio communimus, statuentes ut quascunque possessiones, et quaecunque bona eadem Ecclesia usque ad tempus promotionis domini Urbani praedecessoris nostri, juste pacificeque possedit, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis, ipsam videlicet ecclesiam S. Joannis Baptistae, cum omnibus capellis et pertinentiis suis, videlicet ecclesiam [Col. 1343A] S. Michaelis, S. Salvatoris, S. Petri, S. Victoris, S. Laurentii cum hospitali, S. Alexandri de Blandino, S. Martini, S. Blasii, S. Agathae, S. Mauritii cum hospitali, S. Ambrosii, S. Donati cum hospitali, S. Fidelis, S. Anastasiae in Dotano; ecclesias S. Carpophori et S. Mariae de Surturi in Sexto; ecclesias S. Alexandri, S. Salvatoris, S. Michaelis, S. Eusebii, S. Mariae de Teneblavo, S. Mariae de Sundri; plebem S. Juliani de Colonia cum omnibus capellis suis, videlicet in Albariat; ecclesias S. Martini, S. Mauritii in vico Modroni; ecclesiam S. Remigii in Colonia, ecclesias S. Gregorii, et S. Nazarii in Caliate; ecclesias S. Carpophori et S. Alexandrini cum hospitali in Concoretio; ecclesiam S. Eugenii in Valate, ecclesias S. Mariae et S. Fidelis [Col. 1343B] in Clamella, ecclesiam S. Sisinnii, et monasterium S. Petri.

Confirmationem quoque electionis Cremellensis abbatissae, sicut a bonae memoriae quondam Robaldo Mediolanensi archiep. rationabiliter vobis concessa est, et scripto suo firmata; jus etiam et rationabiles consuetudines, quas in eadem B. Petri Ecclesia de Cremella habetis, vobis pariter confirmamus. Ecclesiam etiam S. Gregorii in Ormano, in Blociano, ecclesiam S. Joannis, S. Gregorii de Calciago, S. Joannis de Varena, S. Mariae de Sara, S. Petri de Sirone, S. Joannis de Castro Marcio; decimam totius territorii de Modoetia, decimam totius territorii de Sexto, decimatione de Tenebioco excepta; decimam [Col. 1343C] totam de territorio de Coliate, decimam de Conceretio, decimam quae pervenit ex locis de plebe Coloniae, videlicet ex loco Coloniae, ex loco vico Modroni, et ex loco Albatiate; principales etiam possessiones, videlicet curiam Cremellae, curiam Bruciati, curiam Varenae, curiam castri Martis, curiam Lauredi, curiam Calphurii, curiam de Leucate, vobis, et per vos Ecclesiae vestrae nihilominus confirmamus. Sane illa feudorum beneficia, quae reverendae memoriae Jordanis, quondam Mediolanensis archiepiscopus, vestrae Ecclesiae in praenominatis ecclesiis ad communem fratrum sustentationem discrete concessit, vobis vestrisque successoribus auctoritate apostolica roboramus, prohibentes ut nulli omnino hominum liceat ea deinceps [Col. 1343D] a communi fratrum utilitatem auferre, subtrahere, vel modis quibuslibet immutare. Libertates praeterea, et immunitates antiquas, et rationabiles consuetudines Ecclesiae vestrae concessas, nec non a praedictis praedecessoribus nostris confirmatas, et usque ad tempora promotionis memorati Urbani praedecessoris nostri observatas, ratas statuimus, easque futuris temporibus illibatas manere censemus, non obstante si quid contra concessionem et confirmationem praedictorum Romanorum pontificum rationabiliter fuerit immutatum. Prohibemus insuper ut nullus infra parochiam vestram, absque vestro assensu, ecclesiam vel capellam de novo aedificare praesumat, salvis privilegiis Romanorum pontificum. Decernimus ergo ut nulli omnino hominum [Col. 1344A] liceat praefatam ecclesiam temere perturbare, etc., salva in omnibus sedis apostolicae auctoritate, et Mediolanensis archiepiscopi canonica instituta. Si qua igitur. Amen.

    Ego Clemens Ecclesiae catholicae episcopus.
    Ego Theobaldus Ostien. et Vellet. episcopus.
    Ego Joannes presbyter cardinalis tit. Sancti Marci.
    Ego Laborans presbyt. cardinalis Sanctae Mariae trans Tiberim titulo Calixti.
    Ego Pandulfus presb. card. titulo Basilicae XII Apostolorum.
    Ego Melior presb. card. SS. Joan. et Pauli, tit. Pamachii.
    Ego Rad. tit. S. Praxedis presb. card.
    [Col. 1344B] Ego Petrus tit. S. Clementis presb. card.
    Ego Bobo tit. S. Anastasiae presb. card.
    Ego Alexius presb. card. tit. S. Susannae.
    Ego Petrus diaconus card. Sanctae Mariae in Cosmedin.
    Ego Gratianus Sanctorum Cosmae et Damiani diaconus cardinalis.
    Ego Octavianus Sanctorum Sergii et Bacchi diaconus cardinalis.
    Ego Soffredus Sanctae Mariae in Via Lata diac. card.
    Ego Joannes Felix S. Eustachii diac. card. juxta templum Agrippae.


Datum Laterani per manum fratris Moysi, Romanae [Col. 1344C] Ecclesiae subdiaconus, vicem agentis cancellarii, Id Maii, indict. sexta, Incarnationis Dominicae 1188, pontificatus vero domni Clementis papae III anno primo.



LIV. Privilegium pro ecclesia S. Germani. (Laterani, Maii 17.)
[TOSTI, Storia di Monte-Casino, II, 211, ex originali.]

CLEMENS episcopus, servus servorum Dei, dilectis filiis JOANNI, archipresbytero ecclesiae S. Germani, et clericis tam praesentibus quam futuris canonice substituendis in perpetuum.

Effectum justa postulantibus indulgere, et vigor aequitatis, et ordo exigit rationis, praesertim quando [Col. 1344D] petentium voluntatem et pietas adjuvat, et veritas non relinquit. Eapropter, dilecti in Domino filii, vestris justis postulationibus clementer annuimus, et felicis recordationis Alexandri papae praedecessoris nostri vestigiis inhaerentes, praefatam ecclesiam S. Germani, in qua divino mancipati estis obsequio sub beati Petri et nostra protectione suscipimus, et praesentis scripti privilegio communimus. Statuentes, ut quascunque possessiones, quaecunque bona eadem ecclesia in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. Sane quia sacris canonibus [Col. 1345A] cautum est ut nullus sacerdos, seu diaconus, vel subdiaconus, aut de qualicunque gradu clericorum ad forum judicis saecularis trahatur, sancimus et apostolica auctoritate statuimus, ut sicut bonae memoriae Gerardus quondam Cassinensis abbas cum assensu fratrum suorum decrevit, ut nullus clericorum in toto territorio Sancti Benedicti habitantium saeculari judicio constringatur, nec ab aliqua persona laica judicetur, vel purgationem facere, aut legem subire, sive gaudium aut fidejussorem praestare cogatur. Verum si aliquis de praedictis clericis in quodlibet crimen, vel culpam lapsus fuerit, vel aliquod crimen ei fuerit objectum, per te, fili archipresbyter, vel per successores tuos, qui per abbatem Sancti Benedicti fuerint instituti, [Col. 1345B] et non per publicos judices judicetur; ita tamen quod cum res exegerit, et fuerit necesse, consilium et licentia ejusdem abbatis super hoc requiratur, sicut vobis in authentico scripto suo noscitur indultum fuisse. Decernimus ergo, ut nulli omnino hominum fas sit supradictam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione, ac sustentatione concessa sunt, usibus omnimodis profutura, salva sedis apostolicae auctoritate, et Cassinensis abbatis canonica justitia, et debita reverentia. Si qua igitur in futurum ecclesiastica saecularisve persona, [Col. 1345C] hanc nostrae constitutionis paginam sciens, contra eam venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reumque se divino judicio existere de perpetrata iniquitate cognoscat, et a sacratissimo corpore et sanguine Dei, et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Clemens catholicae Ecclesiae episcopus.
    Ego Joannes presbyter cardinalis tituli Sancti [Col. 1345D] Marci.
    Ego Laborans presb. card. Sanctae Mariae trans Tiberim tit. Calixti.
    Ego Pandulfus presb. card. Basilicae XII Apostolorum.
    Ego Bobus titulo Sanctae Anastasiae presbyter cardinalis.
    Ego Jacobus diaconus cardinalis Sanctae Mariae in Cosmedin.
    Ego Gratianus Sanctorum Cosmae et Damiani diaconus cardinalis.
    Ego Soffredus Sanctae Mariae in Via Lata diac. cardinalis.
    Ego Bobo Sancti Gregorii ad Velum Aureum diac. cardinalis.
    [Col. 1346A] Ego G. G. Sanctae Mariae in porticu diaconus cardinalis.
    Ego Joannes S. Theodori diaconus cardinalis.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, XVI Kalendas Junii indictione VI, Incarnationis Dominicae anno 1188, pontificatus vero domini Clementis papae III anno primo.



LV. Consulibus et populo Pisano significat, Petrum S. Caeciliae presbyterum et Soffredum S. Mariae in Via Lata diaconum cardinales, missos esse ad componendam eorum cum Januensibus de Sardinia litem. (Laterani, Maii 19.)
[TRONCI Mem. di Pisa, 151.]
[Col. 1346B]

CLEMENS episcopus, servus servorum Dei, dilectis filiis consulibus et populo Pisano salutem et apostolicam benedictionem.

Pro sedandis injuriis et contentionibus sopiendis, quae inter vos et Januenses, instigante humani generis inimico, a longis retro temporibus, occasione Sardiniae, pullularunt, dilectos filios nostros P. ecclesiae S. Caeciliae presbyterum, et S. Sancti Marci [leg. Sanctae Mariae] in Via Lata diaconum cardinales, viros utique providos et discretos, de consilio et assensu fratrum nostrorum ad partes illas duximus destinandos. Ut igitur cujuslibet dissensionis scrupulus in hac parte de coetero sopiatur, [Col. 1346C] et nulla possit, auctore Domino, materia scandali suboriri, universitati vestrae sub debito juramenti quod nobis super hoc praestitistis mandamus atque praecipimus, quatenus mandata quae praedicti cardinales super omnibus capitulis ex parte nostra vobis indixerint, sicut ex ore nostro prolata suscipiatis, et inviolabiliter sine contradictione qualibet observetis; scientes quod Januensibus sub simili districtione hoc idem dedimus in mandatis.

Datum Laterani, XIV Kalendas Junii, pontificatus nostri anno primo.



LVI. Tammoni episcopo Verdensi, abbati Lunensi, et magistro scholarum Verdensi mandat, ne parthenoni Levenensi curiam quamdam adimi ab Hortwigo archiepiscopo Hamburgensi patiantur. (Laterani, Maii 25.)
[LAPPENBERG, Hamb. Urkund., I, 244.]
[Col. 1346D]

CLEMENS episcopus, servus servorum Dei . . . . , Verdensi episcopo et dilectis filiis, abbati Luen. et magistro scholarum Verdensi, salutem et apostolicam benedictionem.

Dilectarum in Christo filiarum, monialium ecclesiae Sancti Viti in Quivena, insinuationem recepimus, quod cum Sifridus, quondam archiepiscopus Bremensis, curiam quamdam cum pertinentiis suis ad Bremensem ecclesiam pertinentem, quam mulier quaedam vidua possidet, post illius obitum, ea consentiente, illis perpetuo possidendam [Col. 1347A] concesserit, sub interminatione anathematis inhibens, ne quis contra factum suum venire praesumeret, et venerabilis frater noster H. successor ipsius, hoc firmitatem decreverit obtinere, contra confirmationem tamen suam et interminationem anathematis veniens, donationem illam irritare contendit. Quia vero illis tanto fortius in jure suo debemus assistere, quanto devotius suum Christo exhibent famulatum, per apostolica vobis scripta mandamus, quatenus, si res ita se habeat, donationem illam faciatis, prout rationabiliter facta est, auctoritate nostra illibatam firmiter observari, eos qui contra venire praesumpserint, per censuram ecclesiasticam compescentes. Quod si omnes his exsequendis nequiveritis interesse, duo vestrum ea [Col. 1347B] nihilominus exsequantur.

Datum Laterani, VIII Kalendas Junii, pontificatus anno primo.



LVII. Privilegium pro Ecclesia Ravellensi. (Laterani, Maii 29.)
[UGHELLI, Italia sacra, I, 1186.]

CLEMENS episcopus, servus servorum Dei, ven. fr. Jo. Ravellensi. episcopo, ejusque success. canonice substituendis in perpetuum.

Cum ex injuncto nobis a Deo apostolatus officio, quo cunctis Christi fidelibus, auctore Domino, praeeminemus, et, ut in Lucii III, privilegio verbatim [Col. 1347C] habetur [(5) 1Kb] . In fine papae et card. subscriptiones leguntur.

    Ego Clemens Catholicae Ecclesiae episcopus.
    Ego Theobaldus Ostiensis et Velietrensis episcopus.
    Ego Laborans presb. card. S. M. trans Tiberim, tit. Calixti.
    Ego Pandulphus presb. card. basilicae duodecim Apostolorum.
    Ego Melior presb. card, SS. Joan. et Pauli, tit. Pammachii.
    Ego Ruffinus tit. S. Praxedis presb. card.
    Ego Bobo tit. S. Anastasii presb. card.
    Ego Alexius tit. S. Susannae presb. card.
    Ego Petrus presb. card. tit. S. Petri ad Vincula.
    [Col. 1347D] Ego Jordanus presb. card. S. Pudentianae, tit. Pastoris.
    Ego Jacobus diac. card. S. Mariae in Cosmedin.
    Ego Gratianus SS. Cosmae et Damiani diac. card.
    Ego Octavianus SS. Sergii et Bacchi diac. card.
    Ego Gregorius S. Mariae in Porticu diac. card.
    Ego Joann. Ecclesiae S. Eustachii diac. card.
    Ego Joannes S. Theodori diac. card.
    Ego Bernardus San. Mariae Novae diac. card.
    Ego Gregorius Sanctae Mariae in Aquiro diacon. card.


[Col. 1348A] Datum Laterani per manus Moysi S. R. E. subdiaconi, vicem agentis cancellarii, IV Kal. Junii, Indict. VII, Incarn. Dom. anno 1188, Pontificatus vero D. Clementis papae III anno I.



LVIII. Ecclesiam Brandeburgensem tuendam suscipit et ejus bona et jura confirmat, rogante Balderamo episcopo. (Laterani, Maii 29.)
[RIEDEL Codex diplomaticus Brandenburgensis, t. I, partie VIII, p. 119.]

CLEMENS episcopus, servus servorum Dei, venerabili fratri BALDERAMO, Brandenburgensi episcopo, ejusque successoribus canonice substituendis in perpetuum.

[Col. 1348B] In eminenti sedis apostolicae speculo, disponente Domino, constituti, fratres et coepiscopos nostros tam prope positos quam remotos fraterna debemus charitate diligere et Ecclesiis sibi a Deo commissis paterna sollicitudine providere. Eapropter, venerabilis in Christo frater, tuis justis postulationibus clementer annuimus et praefatam Brandeburgensem Ecclesiam cui Deo auctore praeesse dignosceris, sub beati Petri et nostra protectione suscipimus et praesentis scripti privilegio communimus, statuentes, ut quascunque possessiones, quaecunque bona eadem Brandeburgensis ecclesia inpraesentiarum juste et canonice possidet, aut in futurum concessione pontificum, largitione regum vel principum, [Col. 1348C] oblatione fidelium seu aliis justis modis, praestante Domino, poterit adipisci, firma tibi tuisque successoribus et illibata permaneant, in quibus haec propriis duximus exprimenda vocabulis

Medietatem Brandeburgensis civitatis aquilonarem, dimidiam partem totius insulae septentrionalem, in qua civitas eadem habetur constructa, dimidiamque partem omnium villarum illuc pertinentium; duas insuper civitates integre cum omnibus pertinentiis suis Pritzerwe et Elzeri nominatas, provincias Moraciani, Zierfwifti, Ploni, Zpriavani, Heveldun, Vuueri, Riacani, Zamcici, Dassia, Lusici, ecclesiae tuae ab illustris memoriae imperatoribus Othone et Henrico concessas; omnem etiam decimationem totius Brandeburgensis parochiae, [Col. 1348D] exceptis decimis possessionum Magdeburgensis ecclesiae, quas eadem Magdeburgensis ecclesia studio bonae memoriae Conradi Magdeburgensis archiepiscopi et Wigeri Brandeburgensis episcopi, tempore felicis recordationis Innocentii papae praedecessoris nostri et Conradi regis per concambium obtinuit. Praeterea mercatum, monetam, thelonium, districtum caeteraque omnia, ad haec juste legaliterque pertinentia, in loco Urslebe et in pago Northuringa et in comitatu Liuttere comitis sita, terminos etiam Brandeburgensis episcopatus constitutos, videlicet orientem versus ad flumen Oderam, et occidentem ac austrum versus ad Albiam flumen, ad aquilonem [Col. 1349A] vero usque ad fines provinciarum supra nominatarum Vuucri, Riaciani, Daciae, auctoritate apostolica confirmamus. Praeterea antiquas et rationabiles consuetudines et hactenus observatas nec non immunitates et libertates tam super eligendis advocatis in toto Brandeburgensi episcopatu quam super aliis episcopis Brandeburgensibus concessas, quae hucusque Brandeburgenses episcopi habuerunt, tibi nihilominus tuisque successoribus praesentis scripti munimine roboramus.

Decernimus ergo, ut nulli omnino hominum liceat praefatam Ecclesiam temere perturbare aut ejus possessiones auferre vel ablatas retinere, minuere seu quibuslibet vexationibus fatigare, sed omnia integra conserventur eorum, pro quorum gubernatione [Col. 1349B] ac sustentatione concessa sunt usibus omnimodis profutura salva sedis apostolicae auctoritate et Magdeburgensis archiepiscopi debita reverentia. Si qua igitur in futurum, etc.


(L. S.)

    Ego Clemens catholicae Ecclesiae episcopus.


Deinde subscriptio XIII cardinalium sequitur.

Datum Laterani per manum fratris Moysi, sanctae Romanae Ecclesiae subdiaconi, vicem agentis cancellarii, IV Kal. Julii, indictione VI, Incarnationis Dominicae anno 1188, pontificatus vero domni Clementis papae III, anno primo.



LIX. Brandenburgensis capituli possessiones et privilegia confirmat. (Laterani, Maii 29.)
(Ibid., p. 117.)
[Col. 1349C]

CLEMENS episcopus, servus servorum Dei, dilectis filiis HENRICO, praeposito Brandeburgensis Ecclesiae ejusque fratribus tam praesentibus quam futuris regularem vitam professis in perpetuum.

Dilecti in Domino filii, vestris justis postulationibus clementer annuimus et praefatam Brandeburgensem Ecclesiam, in qua divino estis obsequio mancipati, sub beati Petri et nostra protectione suscipimus et praesentis scripti privilegio communimus, imprimis siquidem statuentes, ut ordo canonicus, qui secundum Deum et beati Augustini regulam atque institutionem Praemonstratensis ordinis [Col. 1349D] in eadem ecclesia noscitur institutus, perpetuis ibidem temporibus inviolabiliter observetur; praeterea quascunque possessiones, quaecunque bona eadem ecclesia inpraesentiarum juste et canonice possidet aut in futurum concessione pontificum, largitione regum vel principum, oblatione fidelium, seu aliis justis modis praestante Domino, poterit adipisci, firma vobis vestrisque successoribus et illibata permaneant, in quibus haec propriis duximus exprimenda vocabulis.

Locum ipsum, in quo praefata Ecclesia sita est cum omnibus pertinentiis suis, ecclesiam beati Godehardi in Pardewin et beati Nicolai in Encherbereh, ecclesiam Sanctae Mariae in Harlungeberg cum tertia parte decimarum ex adjacentibus partibus [Col. 1350A] vinearum, villas etiam Bukowe, Garceliz, Bultiz, Kik, Museltiz, Gorne cum decimis et omnibus appendiciis carum cultis et incultis, silvestribus, palustribus cunctisque utilitatibus cum duobus lacubus inter Gorne et Solve sitis, villas quoque a marchione Ottone et filiis ejus Ottone et Henrico ecclesiae vestrae collatas, scilicet Muezoe, Tremene, Thure cum decimis et omnibus appendiciis earum, ecclesiam in Thure cum tertia parte decimarum de villis ad eam pertinentibus, scilicet de Izin, Crelin, Bauwerstorp et quaecunque villae ibi fuerint; centum mansos in Zucha sitos, quos praedictus Otto princeps pro anima patris et matris et uxoris suae Judithae Marchionissae, eorum filiis consentientibus, obtulit cum omnibus attinentiis suis; quinque [Col. 1350B] modios majoris mensurae salis annuatim persolvendos, villam insuper, Dambe dictam, a Rudolpho de Jericho in opus ecclesiae Ottoni Marchioni resignatam et ab eo et filiis ejus cum omnibus ad eam pertinentibus ecclesiae nostrae oblatam; decimas ejusdem villae a Wilmaro episcopo in usus vestros concessas; molendinum quoque in Clinke, sex etiam area rum fundos in civitate Pardewin a fidelibus oblatos, ecclesiam Ceclowe cum dote sua, scilicet duobus mansis et omnibus decimis ejusdem villae et tertiam partem decimarum de villis ad eam pertinentibus; ecclesiam in Golitz cum dote sua, scilicet duobus mansis; ecclesiam Verchiecere cum dote sua, scilicet duobus mansis; ecclesiam in Nibede cum dote sua, scilicet duobus mansis et tertiam [Col. 1350C] partem decimarum tam harum villarum quam villae Vachowa pertinentiis in Goliz, totam villam Plussin in Zuche sitam cum omnibus pertinentiis suis et totam decimam ejusdem villae; capellam Marzanae ecclesiae Verchiecere pertinentem cum dote sua, scilicet cum uno manso; villam Sconelo, in qua sunt triginta mansi cum tota decima et omnibus pertinentiis suis, curam animarum urbis Brandeburg, quae vos jure sedis episcopalis contingit, sicut eam Wilmarius, Sifridus et Balderamus episcopi vobis concesserunt et curam animarum de ecclesiis, quae ad usus vestros pertinent vel in posterum pertinebunt. Ad haec omnia jura, quae vestra ecclesia juxta, morem aliarum ecclesiarum [Col. 1350D] Saxoniae, juste et pacifice possidet, vobis et eidem ecclesiae vestrae auctoritate apostolica confirmamus, specialiter autem antiquas et rationabiles consuetudines ecclesiae vestrae hactenus observatas, auctoritate duximus apostolica confirmandas. Obeunte quidem ejusdem ecclesiae praesule in successore ipsius antistitis eligendo, primam vocem decernimus, vos habere nullusque, vobis invitis, per subreptionem aliquam vel violentiam praeponatur, sed ille debeat in vestra ecclesia locum et officium pontificis obtinere, quem unanimi voluntate vel de consilio majoris et sanioris partis de gremio ipsius ecclesiae videritis eligendum. Si autem in vestra ecclesia persona non potuerit idonea reperiri, de alia ecclesia eligendi personam idoneam licentiam [Col. 1351A] habeatis. Statuimus insuper, ut archidiaconatum Brandeburgensem videlicet de Kytin et Juterbuch et terrae de Havela versus orientem usque Oderam, item versus occidentem usque ad aquam, quae Yla dicitur, sicut eum ecclesiae vestrae praepositi hactenus rationabiliter et absque controversia possederunt, tu, fili praeposite, tuique successores indivisum, nec aliquatenus diminutum debeatis in perpetuum obtinere.

Prohibemus etiam, ut infra terminos vestros sive in ecclesiae vestrae debita sepultura, sive in aliis quae juste possedistis hactenus et quiete, nullus ipsius ecclesiae jura temeritate qualibet audeat perturbare; denique ne plebani vestrae dioecesis contra consuetudinem caeterarum cathedralium sedum [Col. 1351B] Saxoniae atque vestrum in electione pontificum faciendis ingerere se praesumant, auctoritate apostolica inhibemus.

Sane agrorum vestrorum quos propriis manibus vel sumptibus colitis, sive de nutrimentis vestrorum animalium, nullus a vobis decimas exigere vel extorquere praesumat. Liceat quoque vobis clericos vel laicos e saeculo fugientes liberos et absolutos ad conversionem recipere, et eos sine contradictione aliqua retinere. Prohibemus insuper ne ulli fratrum vestrorum post factam in loco vestro professionem fas sit absque praepositi sui licentia de ipso discedere, discedentem vero sine communium litterarum cautione, nullus audeat retinere. In causis autem propriis sive civilem sive criminalem [Col. 1351C] contineant quaestionem, liceat vobis fratres vestros idoneos ad testificandum adducere, atque ipsorum testimonio, sicut rectum fuerit, et propulsare violentiam et justitiam vindicare.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre vel ablatas retinere, minuere, seu quibuslibet vexationibus fatigare, sed omnia integra conserventur eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia. Si qua igitur in futurum ecclesiastica saecularisve persona, etc.

[Col. 1351D] Ego Clemens catholicae Ecclesiae episcopus.


(Sequuntur subscriptiones XI cardinalium.)

Datum Laterani per manum Moysi, Sanctae Romanae Ecclesiae subdiaconi, vicem agentis cancellarii, IV Kal. Junii, indictione VI, Incarnationis Dominicae anno 1188, pontificatus vero domni Clementis papae III anno primo.



LX. Ecclesiae S. Nicolai Stendalensis protectionem suscipit, bonaque et privilegia confirmat ea lege, ut auri uncia quotannis Ecclesiae Romanae persolvatur. (Laterani, Maii 29.)
[RIEDEL, Cod. Dipl. Br., I, v., 22.]

CLEMENS episcopus, servus servorum Dei, dilectis [Col. 1352A] filiis praeposito S. Nicolai in Stendale, ejusque fratribus tam praesentibus quam futuris canonice substituendis in perpetuum.

Eapropter, dilecti in Domino filii, vestris justis postulationibus clementer annuimus, et praefatam ecclesiam S. Nicolai de Stendale, in qua divino estis obsequio mancipati, in jus et proprietatem beati Petri et sub apostolicae sedis protectionem suscipimus, et praesentis scripti privilegio communimus. Statuentes, ut quascunque possessiones, quaecunque bona eadem ecclesia vestra in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis [Col. 1352B] vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis; villam Garlippe cum omnibus ad eamdem pertinentibus, omnes ecclesias in Stendale constitutas; duo talenta in areis, et tria talenta in domo mercatorum in eodem castro; ecclesiam Scinne, molendinum Rokenzhe. Chrisma vero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promovendi, et caetera ecclesiastica sacramenta a dioecesano recipiatis episcopo, siquidem Catholicus fuerit, et [Col. 1352C] gratiam atque communionem apostolicae sedis habuerit, et ea vobis gratis et absque aliqua pravitate voluerit exhibere; alioquin ad quemcunque malueritis, recurratis antistitem, qui nostra fultus auctoritate, quod postulatur indulgeat

Ad haec praesenti scripto statuimus, ut animarum curam non ab archidiacono sed a dioecesano recipiatis episcopo, si eam vobis duxerit committendam: alioquin eam de commissione apostolica teneatis.

Decernimus ergo, ut nulli omnino hominum liceat praefatam ecclesiam temere perturbare, vel ejus possessiones auferre, aut ablatas retinere, minuere, seu quibuslibet vexationibus fatigare, sed omnia integra conserventur corum, pro quorum [Col. 1352D] gubernatione ac sustentatione concessa sunt, usibus omnimodis profutura, salva sedis apostolicae auctoritate. Ad indicium autem quod eadem ecclesia specialiter beati Petri juris existat, et perceptae a sede apostolica libertatis, unam unciam auri nobis nostrisque successoribus annis singulis persolvetis. Si qua igitur in futurum, etc.

Datum Laterani, per manum fratris Moysi, sanctae Romanae Ecclesiae subdiaconi, vicem agentis cancellarii, IV Kalendas Junii, indictione VI, Incarnationis Dominicae anno 1188, pontificatus vero domni Clementis papae III anno primo.



LXI. Canonicis ecclesiae S. Petri (Romanae) asserit privilegium ab Eugenio III concessum [(6) 1Kb] . (Laterani, Jun. 2.)
[Bullar. Vatic., I, 72.]
[Col. 1353A]

CLEMENS episcopus, servus servorum Dei, dilectis filiis canonicis basilicae Principis apostolorum, et rectoribus quatuor monasteriorum Sanctorum Joannis et Pauli, Sancti Martini, Sancti Stephani Majoris et Sancti Stephani Minoris, tam praesentibus quam futuris canonice substituendis, in perpetuum.

Beatorum Petri et Pauli tam eminens est et tam gloriosa societas, ut et ambo sint doctores gentium, auctores martyrum, principes sacerdotum. Et cum [Col. 1353B] inter universos apostolos peculiari quadam praerogativa praecellant, aequatis in coelo meritis, disparitatem non sentiunt. Petro ab ipso Salvatore nostro Domino Jesu Christo claves regni coelorum sunt commissae; Paulus a Deo electus est, ut de multitudine gentium regnum coelorum impleat sua praedicatione. Petrus petra est et fundamentum fidei, et ne ruamus in soliditate nos firma sustentat; Paulus ne pravo haereticorum dogmate vulneremur, moralitatis honestate, et invincibili ratione fidei nos armat. Petrus principatum tenens ex potestate ligat et solvit; Paulus diligens praedicator, ne quid reprehensibile vel ligatione dignum in nobis appareat mirabili nos exhortatione praemunit. Petrus firmamentum nostrum est ac domus fortitudinis, [Col. 1353C] et in fide ejus plantati et radicati sumus; Paulus vas electionis praedestinatos a Deo et electos coelestis tubae sonoritate vocavit, et pro nobis sine intermissione orans, ne a fide et veritate deviemus, apud Deum interveniendo nos protegit. Cum igitur hi duo maxima luminaria, Dei Ecclesiam illustrantia pari et amicabili splendore, et fraterno amore praefulgeant, aequitatis et justitiae ratio persuadet ut nos qui, licet indigni, Christi vices in terris agimus, et in ejusdem apostolorum Principis cathedra residere conspicimur, domesticam beati Petri familiam paterno diligamus affectu, et pia eam provisione in suis necessitatibus adjuvemus. Hujus itaque rationis debito provocati, dilecti in Domino [Col. 1353D] filii, ad exemplar felicis memoriae Eugenii papae praedecessoris nostri, quartam partem omnium oblationum, quae de altari ejusdem beati Petri apostoli, et tam de arca quam de omnibus ministeriis ecclesiae, praeter de ministerio beati Leonis, proveniunt, vobis ex consensu fratrum nostrorum episcoporum et cardinalium, sedis apostolicae auctoritate concedimus, et praesentis scripti pagina confirmamus. Ita videlicet, ut semper cum volueritis, facultatem liberam habeatis eamdem oblationem in vestris manibus retinendi atque custodiendi, seu aliis quibus volueritis, cum nostro atque successorum nostrorum consensu vendendi; salva in [Col. 1354A] omnibus aliis, et retenta in nostris et successorum nostrorum manibus, ipsius ecclesiae libera dispositione atque custodia. Hoc autem ideo facere dignum duximus, ut vos die ac nocte studiose in Dei laudibus desudantes, tam in missarum celebratione, quam in matutinis, et aliis horis, pro vivorum ac defunctorum salute, attenta diligentia et honeste decantandis, praedictam beati Petri ecclesiam obsequio debito veneremini, et Dei fideles apostolorum limina devotione debita visitantes, locum ipsum in majori devotione ac veneratione semper habeant.

Decernimus ergo, ut nulli omnino hominum fas sit hujus nostrae concessionis paginam temerario ausu infringere seu modis quibuslibet perturbare. [Col. 1354B] Si qua igitur in futurum ecclesiastica saecularisve persona id attentare praesumpserit, secundo tertiove commonita, nisi praesumptionem suam congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Jesu Christi aliena fiat atque in extremo examine districtae ultioni subjaceat.

Cunctis autem hanc nostram constitutionem eidem loco servantibus sit pax Domini nostri Jesu Christi, quatenus et hic fructum bonae actionis percipiant, et in futurum praemia aeternae pacis inveniant. Amen, amen, amen.

    [Col. 1354C] Ego Clemens Catholicae Ecclesiae episcopus.
    Ego Theobaldus Ostiensis et Velletrensis episcopus.
    Ego Joannes presb. card. tit. Sancti Marci.
    Ego Laborans presb. card. Sanctae Mariae trans Tiberim. tit. Calixti.
    Ego Pandulphus presbyter card, tit. Basilicae XII Apostolorum.
    Ego Melior presb. card. SS. Joannis et Pauli tit. Pammachii.
    Ego Petrus presb. card. tit. S. Caeciliae.
    Ego Petrus tit. Sancti Clementis presb. card.
    Ego Bobo tit. Sanctae Anastasiae presb. card.
    Ego Alexius tit. S. Susannae presb. card.
    Ego Petrus presb. card. tit. Sancti Petri ad Vincula.
    [Col. 1354D] Ego Jordanus presb. card. Sanctae Pudentianae tit. Pastoris.
    Ego Jacobus diac. S. Mariae in Cosmedin.
    Ego Gratianus tit. SS. Cosmae et Damiani diac. card.
    Ego Octavianus SS. Sergii et Bacchi diacon. card.
    Ego Goffredus tit. S. Mariae in Via Lata diac. card.
    Ego Bobo diac. card. Sancti Georgii ad Velum Aureum.
    Ego Gregorius S. Mariae in Porticu diac. card.
    [Col. 1355A] Ego Joannes Felix Sancti Eustachii diac. card. juxta templum Agrippae.
    Ego Joannes S. Theodori diac. card.
    Ego Bernardus S. Mariae Novae diac. card.
    Ego Gregorius S. Mariae in Aquino diac. card.


Datum Laterani, per manum Moysi, sanctae Romanae Ecclesiae subdiaconi, vicem agentis cancellarii, IV Nonas Junii, indictione VI, incarnationis Dominicae anno 1188, pontificatus vero domni Clementis papae III anno primo.



LXII. Privilegium pro monasterio S. Gilberti Novem-Fontium, dioecesis Claromont. (Laterani, Jun. 3.)
[LABBE, Nova Bibliotheca mss., II, 752.]

[Col. 1355B] CLEMENS episcopus, servus servorum Dei, dilectis filiis JOANNI abbati ecclesiae B. Gilberti de Novem-Fontibus, ejusque fratribus, tam praesentibus quam futuris, regularem vitam professis.

Religiosorum votis, quae rationi et honestati conveniunt, nos decet libenter annuere, et eadem cum effectu prosequente complere, ut Ecclesiae Romanae ferventiori devotione adhaereant, cum se viderint in suis justis postulationibus diligentius et efficacius exauditos. Eapropter, dilecti in Domino filii, rationabili petitioni vestrae clementer annuimus, et praefatam Ecclesiam, in qua divino mancipati estis obsequio, ad exemplar felicis recordationis Lucii papae praedecessoris nostri, sub B. Petri et nostra protectione suscipimus, et praesentis scripti privilegio [Col. 1355C] communimus: imprimis siquidem statuentes ut ordo canonicus, qui, secundum Deum, et beati Augustini Regulam et institutionem Praemonstratensium fratrum, in eodem loco institutus esse dignoscitur, perpetuis ibidem temporibus inviolabiliter observetur. Praeterea, quascunque possessiones, quaecunque bona eadem ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo ecclesia ipsa sita est, cum [Col. 1355D] omnibus pertinentiis suis; terram de Insula, nemus et terram de Monte Cesant, et terram a Robe usque Andalo, quam Hugo de Castellione eidem ecclesiae dedit; feuda etiam totius dominii Scholae, quae justo modo acquirere poteritis, sicut praedictus Hugo et filii ejus vobis legitime concesserunt; nemus et terram de Born, nemus Bruvenc, decimam de Aubin, grangiam de Bostat, grangiam et nemus de Agilaret cum pertinentiis suis; grangiam et nemus de Bornat cum pertinentiis suis; grangiam de Scholula cum pertinentiis suis; grangiam Edumarii cum pertinentiis suis, grangiam de Vercilloliis, grangiam de Rozeria, grangiam de Montecanino et de Cotors, ecclesiam Sancti Joannis de Monteladerio, capellam sororum de Schola, molendinum de Vante [Col. 1356A] et prata, ecclesiam de Lezach, decimam de terra de Eschances; molendinum de Buifferia, annuos census quos habetis in Castellania Montispancerii, terram de Mazeriis, decimam quam habetis in vineis castri Scholae, decimam S. Remigii. Sane laborum vestrorum, quae propriis manibus aut sumptibus colitis, seu de nutrimentis vestrorum animalium, nullus a vobis decimas extorquere praesumat. Liceat quoque vobis clericos et laicos a saeculo fugientes, liberos et absolutos, ad conversionem recipere, et eos sine contradictione aliqua retinere. Prohibemus insuper ut nulli fratrum vestrorum, post factam in eodem loco professionem, sine abbatis sui licentia fas sit de eodem loco discedere. Discedentem vero sine litterarum communium cautione [Col. 1356B] nullus audeat retinere. Cum autem generale interdictum terrae fuerit, liceat vobis, januis clausis, exclusis excommunicatis et interdictis, submissa voce divina officia celebrare. Inhibemus etiam, ne ecclesias, aut terras, seu aliquod beneficium Ecclesiae vestrae collatum liceat alicui personaliter dari, sive aliquo modo alienari sine licentia totius capituli, vel majoris et sanioris partis ejusdem. Si quae vero donationes, vel alienationes, aliter quam dictum est, factae fuerint, eas irritas esse censemus. Ad haec autem adjicimus, ne aliqui canonici, sive conversi, sub professione domus vestrae astricti, sine consensu abbatis et majoris partis capituli vestri, pro aliquo fidejubeant, vel ab aliquo mutuo [Col. 1356C] pecuniam accipiant, ultra pretium capituli vestri providentia constitutum, nisi propter manifestam domus vestrae utilitatem. Quod si facere praesumpserint, non teneatur conventus pro his aliquatenus respondere. Praeterea, licitum sit vobis in causis vestris fratres vestros idoneos ad testificandum deducere, atque ipsorum testimonio, sicut justum fuerit, et propulsare injuriam et justitiam vindicare. Ob evitandas vero saecularium frequentationes liberum sit vobis, salvo jure dioecesani episcopi et ecclesiae parochialis, oratoria in grangiis vestris construere, et in ipsis, cum necesse fuerit, vobis tantum et familiae vestrae divina officia celebrare. Pro chrismate vero, oleo sancto, consecrationibus ecclesiarum, ordinationibus clericorum qui ad sacros [Col. 1356D] ordines fuerint promovendi, sive abbate deducendo ad sedem, vel quibuslibet aliis sacramentis, nullus a vobis, aut sub obtentu consuetudinis aut quolibet alio modo quidquam audeat postulare. Quia vero decimae ministris Ecclesiae, tam veteri quam nova lege noscuntur indultae per laicos, vos decimarum exactione vexari sub interminatione anathematis prohibemus. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia ecclesiarum illarum, a quibus mortuorum corpora assumuntur. Paci quoque et tranquillitati vestrae paterna sollicitudine providere volentes, auctoritate apostolica [Col. 1357A] prohibemus, ut infra clausuras locorum, seu grangiarum vestrarum nullus rapinam sive furtum committere, ignem apponere, hominem capere, vel interficere, seu aliquam violentiam audeat exercere. Obeunte vero te ejusdem loci abbate, vel tuorum quolibet successorum, nullus ibi qualibet subreptione, astutia, vel violentia praeponatur, nisi quem fratres communi consensu, vel major pars consilii sanioris, secundum Deum et beati Augustini Regulam providerint eligendum.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, aut quibuslibet vexationibus fatigare; sed omnia illibata et integra conserventur, eorum pro quorum [Col. 1357B] gubernatione et sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia. Si qua igitur in posterum ecclesiastica vel saecularis persona, etc.

    Ego Clemens Catholicae Ecclesiae episcopus.
    Ego Theobaldus Ostiensis et Belligensis episcopus.
    Ego Joannes presbyter cardinalis tituli Sancti Marci.
    Ego Laborans presbyter cardinalis Sanctae Mariae trans Tiberim titulo Calixti.
    Ego Melior presb. card. SS. Joannis, Pauli et Pammachii.
    [Col. 1357C] Ego Petrus presbyter cardinalis tituli Sanctae Caeciliae.
    Ego Radulfus tituli Sancti Praxedis presbyter cardin.
    Ego Petrus, tituli Sancti Clementis presbyter cardinalis.
    Ego Jacobus diac. card. S. Mariae.
    Ego Gratianus Sanctorum Cosmae et Damiani diac. card.
    Ego Octavianus Sanctorum Georgii et Bacchi diac. card.
    Ego Baro S. Georgii diac. card.
    Ego Joannes S. Theodori diac. card.


Datum Laterani per manum Moysi, S. R. E. subdiaconi, vicem agentis cancellarii, III Nonas Junii, [Col. 1357D] indictione sexta, incarnationis Dominicae anno 1188, pontificatus vero domini Clementis papae III anno primo.


Sigillata sigillo plumbeo super cordulam sericam.



LXIII. Joachimum abbatem de Curatio hortatur ut »Expositionem Apocalypsis et opus Concordiae compleat et diligenter studeat emendare.« (Laterani, Jun. 8.)
[MANRIQUE, Annal. Cisterc., III, 211.]

CLEMENS episcopus, servus servorum Dei, dilecto filio JOACHIMO, abbati de Curatio, salutem et apostolicam benedictionem.

Rationis ordo suadet, et debitum exigit charitatis, ut in cunctis actibus nostris ad id plurimum [Col. 1358A] intendamus, qualiter secundum veritatis evangelicae testimonium, opera nostra luceant coram hominibus, ut ex eis proficiendi materiam capiant et exemplum. Cum ergo jubente et exhortante te bonae memoriae Lucio papa, praedecessore nostro, expositionem Apocalypsis et opus concordiae inchoasse, et postmodum de papae Urbani auctoritate, successoris ipsius, composuisse dicaris, charitatem tuam monemus et hortamur in Domino, per apostolica scripta mandantes, quatenus laboribus tuis in hac parte optatum et debitum finem imponens, gratia Dei prosequente, ad utilitatem proximorum opus illud complere et diligenter studeas emendare, ut veniens ad nos, quam citius se opportunitas dederit, discussioni apostolicae sedis et judicio te praesentes: [Col. 1358B] si enim velis in abscondito retinere, diligenti cura prospicias, qua possis summi Patrisfamilias offensam, de talento scientiae tibi commisso satisfactione placare.

Data Laterani, sexto Idus Junii, pontificatus nostri anno primo.



LXIV. Ecclesiae S. Mariae Vibergensis protectionem suscipit, bonaque ac privilegia confirmat. (Laterani, Jun. 8.)
[THORKELIN, Diplom. Arna-Magn., I, 61.]

CLEMENS episcopus, servus servorum Dei, dilectis filiis TUCHONI, praeposito ecclesiae Sanctae Mariae Wibergensis ejusque fratribus tam praesentibus [Col. 1358C] quam futuris regularem vitam professis, in perpetuum.

Piae postulatio voluntatis effectu debet prosequente compleri, ut devotionis sinceritas laudabiliter innotescat, et utilitas postulata vires indubitanter assumat. Eapropter, dilecti in Domino filii, vestris justis postulationibus clementer annuimus, et praedecessorum nostrorum piae recordationis Innocentii et Alexandri Romanorum pontificum vestigiis praefatam ecclesiam Sanctae Mariae, in qua divino estis obsequio mancipati, sub beati Petri et nostra protectione suscipimus et praesentis scripti privilegio communimus. In primis siquidem statuentes, ut ordo canonicus, qui secundum Deum et beati Augustini Regulam in eadem ecclesia institutus [Col. 1358D] esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Ecclesiam Beatae Margaretae virginis, quam venerabilis frater noster Nicolaus episcopus vester, sicut ex litteris ejus accepimus, vobis resignavit. Nec non et ecclesiam B. Martini quae in insula Fur est, ita quod utraque illarum de caetero in ordinatione [Col. 1359A] et dispositione vestra consistat, devotioni vestrae apostolica auctoritate confirmamus. De victu etiam quadragesimali, quem episcopus in ecclesia vestra aliquando habuit, unde contentiones et religio vestra non modicum turbari consuevit, statuimus ut, sicut jam dictus episcopus eum vobis per privilegium suum aequa consideratione resignasse dignoscitur et in posterum remisisse, ita de caetero conservetur, quod nec ei vel successori suo victum a vobis contra hoc aliquo tempore exigere liceat. Prohibemus insuper ut episcopus de oblationibus, quae ad corpora sanctorum in vestra afferuntur ecclesia, nihil ultra quartam partem, quam consuevit habere, recipiat. Ad haec, significatione praesentium, indulgemus ut praedia vel possessiones [Col. 1359B] ecclesiae vestrae sive infra civitatem vestram sive extra consistant, nullus injuste contra dispositionem vestram invadere praesumat. In electione vero episcopi vestri primam vocem, cum sitis cathedralis ecclesiae canonici, habeatis, quemadmodum noscitur vobis de canonum jure competere, et de antiqua consuetudine usque ad haec tempora observata, nec aliunde quis in vestrum episcopum eligatur, quandiu secundum statuta canonum in vestra ecclesia, quae cathedralis est, reperitur idoneus, qui de canonico et concordi assensu, sine omni pravitate possit assumi. Consuetudines autem claustrales, quae in eodem loco vestro laudabiliter hactenus conservatae noscuntur, nemo prorsus [Col. 1359C] in deterius audeat commutare, sed semper inconvulsae in suo robore perseverent. Ad haec adjicientes statuimus, ut nulli omnino principum absque praepositi et fratrum consensu aliquem de claustro liceat amovere.

Sane novalium vestrorum quae propriis manibus vel sumptibus colitis, sive de nutrimentis animalium vestrorum, nullus a vobis decimas exigere vel extorquere praesumat. Sepulturam quoque ipsius loci liberam esse concedimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te nunc ejusdem loci praeposito vel [Col. 1359D] tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel major pars consilii sanioris, secundum Deum et beati Augustini Regulam providerint eligendum.

Decernimus igitur, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et episcopi vestri canonica justitia.

Si qua igitur ecclesiastica saecularisve persona hanc nostrae constitutionis paginam sciens. contra [Col. 1360A] eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Clemens, Catholicae Ecclesiae episcopus.
    Ego Theobaldus, Ostiensis et Velletrensis episcopus.
    [Col. 1360B] Ego Joannes, presbyter cardinalis tit. Sancti Marci.
    Ego Laborans, episcopus presb. card. S. Mariae trans Tiberim tit. Calixti.
    Ego Pandulphus, presb. card. tit. Basilicae XII Apostolorum.
    Ego Melior, presb. card. SS. Joannis et Pauli tit. Gamael.
    Ego Petrus, presbyter cardinalis tit. Sanctae Caeciliae.
    Ego Rad., presbyter cardinalis tit. Sancti Praxedis.
    Ego Petrus, tit. Sancti Clementis presbyter cardinalis.
    [Col. 1360C] Ego Bob., tit. S. Anastasiae presb. card.
    Ego Alexius, presbyter cardinalis tit. Sanctae Susannae.
    Ego Petrus, presbyter cardinalis tit. S. Petri ad Vincula.
    Ego Jordanus, presb. card. S. Pudentianae, tit. Pastoris.
    Ego Jac., diac. cardinalis Sanctae Mariae in Cosmedin.
    Ego Gratianus, SS. Cosmae et Damiani diacon. card.
    Ego Joannes, Sancti Theodori diaconus cardinalis.
    Ego Octavianus, SS. Sergii et Bacchi diaconus [Col. 1360D] cardinalis.
    Ego Bernardus, Sanctae Mariae Novae diaconus card.


Datum Lateranis, per manum Moysi, sanctae Romanae Ecclesiae subdiaconi, vicem agentis cancellarii, VI Idus Junii, indictione VI, incarnationis Dominicae 1188, pontificatus domini Clementis papae III anno primo.



LXV. Absaloni, archiepiscopo Lundensi, permittit ut Ketillum, quondam praepositum S. Mariae Vibergensis, in sanctorum numerum referat. (Laterani, Jun. 9.)
[LANGEBEK, Scr. Rer. Dan., IV, 432.]

CLEMENS episcopus, servus servorum Dei, venerabili [Col. 1361A] in Christo fratri ABSALONI Lundensi archiepiscopo, salutem et apostolicam benedictionem.

Ad audientiam nostri apostolatus litterarum tuarum et dilecti in Christo filii nostri Kanuti Danorum regis, pariter et suffraganeorum insinuationem pervenit, quod bonae memoriae Ketillus vir religiosus, praepositus ecclesiae Sanctae Mariae Vibergis, dum viveret, apud vos virtutibus multis emicuit. Post ejus obitum ipsius meritis mirabilis Deus in sanctis suis miracula plurima jugiter operatur, ut qualis vitae fuerit, post transitum ejus miraculorum indicia sine qualibet ambiguitate declarent.

Licet autem suggestum sit nobis, ut praedicti Ketilli memoriam faceremus in sanctorum catalogo celebrari, quia tamen ad plenum de hujus facti veritate [Col. 1361B] non consistit firmiter, tibi per apostolica scripta mandamus, quatenus, advocatis suffraganeis tuis et viris religiosis, illis praecipue, qui vitam et conversationem ipsius novisse dicuntur, cum testimonio et asservatione ipsorum, de operibus ejus et miraculis, quibus post mortem proponitur coruscare, sollicitudine vigilanti requiras et si tibi congruum videbitur, et honestum canonizes ipsius memoriam, et, sicut hominis sancti celebrationem habendam futuris saeculis, apostolica auctoritate decernas.

Datum Laterani, V Idus Junii, pontificatus nostri anno primo.



LXVI. Inter Marcum, episcopum Castellanum (Venetum), et plebanos sacerdotesque ecclesiarum quarumdam de quibusdam decimis sententiam a Gerardo episcopo et Vitaliano archidiacono Patavino latam, probat. Ecclesiae S. Cantiani possessiones confirmat. (Laterani, Jun. 9.)
[HORMAYR, Gesch. d. ges. Grafschast Tirol, I, II, 121.]
[Col. 1361C]

CLEMENS episcopus, servus servorum Dei, dilectis filiis PEREGRINO plebano ecclesiae Sancti Cantiani, ejusque fratribus et ejus successoribus canonice substituendis, in perpetuum.

Aequum est et rationi conveniens ut perlatas ad audientiam apostolatus nostri controversias, mediante justitia, terminemus, et ut ea quae vel judicio [Col. 1361D] vel quocunque juste titulo ecclesiarum fuerint utilitatibus attributa, apostolica taliter auctoritate firmentur, ut non valeant aliquorum malitia in posterum perturbari. Nam inutiliter ferri sententiae viderentur, si eas liceret cuilibet pro suo arbitrio violare, ac saepius revocarentur in dubium; nisi litterarum essent munimine roboratae. Cum vero lites judicio fuerunt seu concordia terminatae, et sententiae in scripta redactae, si qua posterum dubietas oriatur et eadem fuerit superioris auctoritate sopita ne in contentionis scrupulum relabatur, finem impositum scripturae convenit munimine roborari. Cum igitur olim inter vos et quarumdam aliarum ecclesiarum plebanos et sacerdotes ex una parte, et venerabilem fratrem nostrum Marcum Castellanensem [Col. 1362A] episcopum ex alia, super quibusdam partibus decimarum controversia fuerit ventilata, quam venerabilis frater noster Girardus episcopus, et dilectus filius Vitalianus archidiaconus, et canonicus Paduanus, de mandato felicis recordationis Urbani et Gregorii praedecessorum nostrorum Romanorum pontificum, sua sententia terminarunt, et postea Philippo de Lupriolo plebano ecclesiae Sancti Lucae, et Joanne de Lanza presbytero ecclesiae Sancti Cassiani procuratoribus vestris, et Michaele Sancti Angeli procuratore ipsius Castellanensis episcopi et canonicorum Castellanensis ecclesiae atque clericorum aliarum ecclesiarum, qui eamdem conabantur sententiam infirmare, in nostra praesentia constitutis, de mandato nostro sub examine dilecti filii [Col. 1362B] nostri Soffredi, Sanctae Mariae in Via Lata diaconi cardinalis super exortis quaestionibus fuerint hinc inde propositae rationes. Nos eamdem sententiam de communi fratrum nostrorum consilio, auctoritate duximus apostolica confirmandam, et litterarum nostrarum patrocinio muniendam. Pro firmitate vero majori tenorem instrumenti, ejusdem sententiae de verbo ad verbum jussimus inserendam.

In nomine Dei aeterni anno Nativitatis ejusdem 1188, indictione VI, die 14 intrante Januario, in eorum praesentia, quorum nomina dicentur inferius, super causa quae vertebatur Marcum Castellanensem episcopum, inter et plebanos et sacerdotes de Venetiis, dominus Vitalianus canonicus Paduanus et archidiaconus delegatus, cum domino Gerardo Dei gratia Paduano episcopo a domino papa Urbano ex voluntate [Col. 1362C] supradicti domini episcopi eo praesente et consentiente, pro se et pro ipso episcopo talem recitavit sententiam dicens:

In nomine Domini, nos, Dei gratia Gerardus Paduanus episcopus et Vitalianus canonicus Paduanus et archidiaconi delegati a bonae memoriae domino Urbano super causa quae vertitur inter Marcum venerabilem episcopum Castellanensis Ecclesiae ex una parte, et inter plebanos et sacerdotes Sancti Canciani, Sanctae Sopihae, Sanctae Mariae matris Domini, Sancti Pauli, Sancti Lucae, Sancti Jeremiae, Sancti Hermacorae, Sancti Baudi, Sanctae Margaritae, Sancti Simeonis prophetae, Sancti Gervasii, super quibusdam partibus decimarum archipresbytero Paduano qui ab eodem domino papa nobis ad cognoscendum socius datus fuerat, remoto et in loco ejus abbate de Carario substituto et demum praefato abbate per dominum papam Gregorium felicis recordationis a praedicta cognitione excluso, constitutus [Col. 1362D] in hac causa Leonardo primicerio a Castellanensi episcopo et Dominico primo archidiacono a praefatis plebanis et sacerdotibus procuratoribus, quae causa coram nobis sic incoepta est et ventilata. Petebat archidiaconus pro his quorum procurator est a praefato procuratore episcopi, quod dominus episcopus dimitteret plebanos et sacerdotes praedictarum ecclesiarum quartam partem decimarum clericis debitam, habere integram. Ita tamen quod clerici uniuscujusque ecclesiae habeant praecipuam, et inter se dividant quartam illam quae provenerit ex decimis suorum parochianorum. Petebat etiam ut idem episcopus integre dimitteret eis quartam debitam pauperibus et partem debitam fabricis ecclesiarum, nulla quarta ex ipsis retenta. Econtra procurator episcopi dicebat, quod quartam clericis debitam integre habere non debebant, imo inter omnes clericos juxta dispositionem episcopi, sicuti consuetum fuerat, distribui debebat. Quartam quartae pauperibus debitae tum ex consensu clericorum, tum quia praecipue ad ipsum cura pauperum respicit, de [Col. 1363A] jure retinere poterat; porro quartam quartae fabricis debitae, pro restauratione matricis ecclesiae, juste detinebat. Ideoque nos de praedictis remoto appellationis obstaculo cognoscentes, auditis et cognitis rationibus, attestationibus et allegationibus utriusque partis et diligenter inspectis, habito quoque quorumdam sapientum clericorum consilio, pronuntiamus, ut praedicti plebani et sacerdotes quartam clericis deputatam a parochianis suis provenientem, habeant praecipuam et integram, et cujusque ecclesiae clerici praedictarum ecclesiarum quartam quae de decimis suorum parochianorum provenerit inter se dividant, et condemnamus praedictum Leonardum procuratorem et episcopum, ut permittant eos quiete sic habere, et dividere. Praefatum Leonardum procuratorem et ipsum episcopum a petitione quartae partis, quam episcopus solitus est retinere, ex quarta pauperibus debita et a petitione alterius quartae partis quam de quarta parte fabricis debita pro restauratione [Col. 1363B] matricis ecclesiae detinebat, quam praefatus archidiaconus et procurator pro saepe dictis plebanis et sacerdotibus faciebat absolvimus. Et ut haec verius a nobis acta credantur, propriis sigillis nostris ipsam insigniri fecimus.

Datum in camera episcopali Paduana. Testes: Adamus, Almericus, Cerutus, Tamboanus, Theotonicellus, Ugolinus, canonici Paduani, Presbyter Paulus de ecclesia Sancti Andreae magister episcopellus Sancti Martini, Michael presbyter et plebanus Sancti Angeli de Venetiis, Rainaldus clericus ejusdem ecclesiae. Gufredinus clericus Sanctae Luciae, Gnafus et alii multi.

Ego Boninus domini Frederici imperatoris tabellio interfui, et hanc sententiam jussu domini episcopi jam dicti, et Vitaliani canonici Paduani et archidiaconi scripsi.

Quia vero de quarta parte quae restaurationi est [Col. 1363C] ecclesiae deputata, quartam sibi et successoribus suis memoratus episcopus pro matricis ecclesiae utilitate perpetuo reservavit, et alias partes ejusdem quartae tibi et successoribus tuis in communi privilegio plebanis, sacerdotibus atque clericis aliarum ecclesiarum concesso, pro reficiendis ecclesiae vestrae fabricis atque libris, aliisque necessitatibus statuit conferendas, ac de quarta pauperibus assignata, sicut ex tenore privilegii ejusdem episcopi manifeste comparuit, tres partes parochiae tuae pauperibus statuit idem episcopus erogandas, quarta sibi dum viveret reservata, nos concessionem ipsam sicut ab eodem episcopo canonice facta est et scripto authentico firmata, praesentis scripti pagina roboramus, faciendi praeterea securitatis chartulas [Col. 1363D] parochianis tuis a quibus decimas receperis, plenam tibi et successoribus tuis tribuimus facultatem. Statuentes ut quascunque possessiones, quaecunque bona supradicta ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus haec propriis duximus exprimenda vocabulis: Locum ipsum in quo praefata ecclesia sita est cum omnibus pertinentiis suis, cum terris, callibus et aliis omnibus eidem ecclesiae pertinentibus.

Decernimus ergo, ut nulli omnino hominum fas sit praefatam ecclesiam temere perturbare, aut ejus [Col. 1364A] possessiones auferre, vel ablatas retinere, minuere seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia.

Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in [Col. 1364B] extremo examine districtae ultioni subjaceat.

Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen. Amen. Amen.

    Ego Clemens Catholicae Ecclesiae episcopus ss.
    Ego Theobaldus Hostiensis et Velletrensis episcopus ss.
    Ego Joannes presb. card. tunc temporis Sancti Marci ss.
    Ego Laborans presb, card. S. Mariae trans Tiberim tunc temporis Calixti ss.
    Ego Pandulfus presb. card. Sanctorum Joannis [Col. 1364C] et Pauli tunc temporis Pammachii ss.
    Ego Petrus presb. card. tunc temporis Sanctae Ceciliae ss.
    Ego Radulfus ecclesiae Praxedis presb. card. ss.
    Ego Jacobus diac. card. Sanctae Mariae in Cosmedin ss.
    Ego Gratianus Sanctorum Cosmae et Damiani diac. card. ss.
    Ego Octavianus Sanctorum Sergii et Bacchi diac. card. ss.
    Ego Soffredus Sanctae Mariae in Via Lata diac. card. ss.
    Ego Gregorius Sanctae Mariae in Porticu diac. card. ss.
    Ego Joannes Felix diac. card. Sancti Eustachii [Col. 1364D] juxta templum Agrippae ss.
    Ego Joannes Sancti Theodori diac. card. ss.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, V Idus Junii, indictione VI, incarnationis Dominicae anno 1188, pontificatus vero domini Clementis papae III, anno primo.



LXVII. Sacerdotibus et clericis Sanctae Mariae matris Domini portionem decimarum ipsis a Marco Nicolao episcopo Castellano concessam apostolica auctoritate confirmat, atque bona ipsius ecclesiae salva et illibata decernit. (Laterani, Jun. 9.)
[F. CORNELIUS, Eccles. Venet., t. II, p. 305.]

CLEMENS episcopus, servus servorum Dei, dilectis [Col. 1365A] filiis sacerdotibus et clericis ecclesiae Sanctae Mariae Matris Domini, tam praesentibus quam futuris canonice substituendis in perpetuum.

Aequum est et rationi conveniens, ut perlatas ad audientiam apostolatus nostri controversias mediante justitia terminemus, etc., ut in epistola superiori.

    Ego Clemens catholicae Ecclesiae episcopus.
    Ego Theobaldus Hostiensis et Velletren. episcopus.
    Ego Joannes presb. cardinalis titul. Sancti Marci.
    Ego Laborans presb. card. Sanctae Mariae Trans Tiberim, tit. Calixti.
    Ego Pandulfus presb. card. Basilicae XII. Apostolorum.
    [Col. 1365B] Ego Melior presb. card. SS. Joannis et Pauli tit. Pammachii.
    Ego Petrus presb. cardinal. titul. Sanctae Caeciliae.
    Ego Rodulfus tit. S. Praxedis card.
    Ego Jacobus diacon. card. Sanctae Mariae tit. Cosmedin.
    Ego Gratianus SS. Cosmae et Damiani diaconus card.
    Ego Octavianus SS. Sergii et Bacchi diaconus card.
    Ego Siffredus Sanctae Mariae in Via Lata diacon card.
    [Col. 1365C] Ego Gregorius Sanctae Mariae in Porticu diacon. card.
    Ego Joannes Felix diac. card. S. Eustachii juxta templum Agrippae.


Datum Laterani per manum, Moysi S. R. E. subdiac., vicem agentis Cancellarii, V Idus Junii, Indictione VI, Incarnationis Dominicae anno 1188, pontificatus vero domini Clementis papae III anno primo.

Ego Donatus Sanctae Mariae Matris Domini presb. et not. hoc exemplum exemplavi sumptum ex authentico domini Clementis papae III, ejus sigillo plumbeo sigillatum anno Domini 1200, vigesimo octavo mensis Novembris, Indictione secunda, Rivoalto, nihil addens vel minuens, quod sententiam mutet, [Col. 1365D] scripsi, complevi et roboravi.



LXVIII. Ecclesiam S. Cassiani Venetiarum sub Sancti Petri protectione recipit, atque ejusdem jura et redditus apostolica auctoritate confirmat. (Laterani, Jun. 9.)
[Ibid. p. 399.]

CLEMENS episcopus, servus servorum Dei, dilectis filiis DOMINICO PINO plebano Sancti Cassiani, ejusque procuratoribus et ejus successoribus canonice substituendis, in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat et utilitas postulata vires indubitanter assumat. Eapropter, dilecti in Domino filii, vestris [Col. 1366A] justis postulationibus clementer annuimus, et praefatam ecclesiam Sancti Cassiani, in qua divino mancipati estis obsequio, sub B. Petri et nostra protectione suscipimus, et praesentis scripti patrocinio, communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant; in quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis, cum terris et callibus [Col. 1366B] eidem ecclesiae pertinentibus.

Praeterea quartam partem parochialium decimarum, quae ad clericos spectat, quam ven. frater noster Henricus, Gradensis patriarcha, de assensu ven. fratris nostri Marci Castellani episcopi, ad mandatum bonae memoriae Urbani praedecessoris nostri, vobis canonice concessisse dignoscitur, sicut eam juste ac pacifice possidetis, ad exemplar ejusdem Urbani et fel. rec. Gregorii, praedecessorum nostrorum Romanorum pontificum, auctoritate vobis apostolica confirmamus. Quia vero de quarta parte, quae restaurationi est ecclesiae deputata, quartam sibi et successoribus suis memoratus episcopus pro matricis ecclesiae utilitate perpetuo reservavit, et alias partes ejusdem quartae tibi et [Col. 1366C] successoribus tuis in communi privilegio plebanis, sacerdotibus atque clericis aliarum ecclesiarum concesso pro reficiendis ecclesiae tuae fabricis, atque libris aliisque necessitatibus statuit conferendas; ac de quarta pauperibus assignata, sicut ex tenore privilegii ejusdem episcopi manifeste comparuit, tres partes parochiae tuae pauperibus statuit idem episcopus erogandas, quarta sibi, dum viveret, reservata; nos concessionem ipsam, sicut ab eodem episcopo canonice facta est, et scripto authentico confirmata, praesentis scripti pagina roboramus, faciendi praeterea securitatis chartulas parochianis tuis, a quibus decimas receperis, plenam tibi et successoribus tuis tribuimus facultatem.

[Col. 1366D] Decernimus ergo ut nulli omnino hominum fas sit praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur, eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata [Col. 1367A] iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Clemens catholicae Ecclesiae episcopus.
    Ego Theobaldus Hostiensis et Velletrensis episcopus.
    Ego Joannes presb. cardinal. titul. Sancti Marci.
    Ego Laborans, presb. card. Sanctae Mariae trans Tiberim tit. Calixti.
    [Col. 1367B] Ego Pandulfus presb. card. Basilicae XII Apostolorum.
    Ego Melior presb. card. SS. Joannis et Pauli, tit Pammachii.
    Ego Petrus presb. cardinal. titul. Sanctae Ceciliae.
    Ego Rodulphus titul. Sancti Praxedis presb. card.
    Ego Jacobus diacon. cardinal. Sanctae Mariae Cosmedin.
    Ego Gratianus SS. Cosmae et Damiani diacon. card.
    Ego Octavianus SS. Sergii et Bacchi diacon. card.
    [Col. 1367C] Ego Sofredus Sanctae Mariae in Via Lata diacon. card.
    Ego Gregorius Sanctae Mariae in Porticu diac. card.
    Ego Jos. Felix diac. card. S. Eustachii juxta templum Agrippae.
    Ego Joannes Sancti Theodori diaconus cardinal.


Datum Laterani per manum Moysi, S. R. E. subdiac., vicem agentis cancellar, V Idus Junii, indict. VI, incarnationis Dominicae anno 1188, pontificatus domini Clementis papae III anno primo.



LXIX. Abbati S. Genovefae, decano et cantori Parisiensi mandat cogant [Manassem] episcopum Trecensem ut »de ecclesia S. Lupi Trecensi canonicos regulares assumat et eos in ecclesia de Marigniaco instituat.« (Laterani, Jun. 15.)
[Stephani Tornacensis epistolae, ed. DU MOLINET, p. 411.]
[Col. 1367D]

CLEMENS episcopus, servus servorum Dei, dilectis filiis abbatis Sanctae Genovefae, decano et cantori Parisiensi salutem et apostolicam benedictionem.

Ad notitiam vestram volumus pervenire, quod venerabili fratri nostro Trecensi episcopo ab apostolica sede mandatum fuit, semel iterumque praeceptum ut in parochiali ecclesia de Marigniaco, salva omni justitia sua, canonicos assumere regulares, qui in ea juxta pium desiderium fundatorum religionis ordinem instituerent, et sub regularibus [Col. 1368A] disciplinis omnipotenti Domino deservirent. Praedictus autem episcopus non amore religionis induci, nec apostolicis jussionibus potuit emolliri, ut a duritia, quam in mandatis apostolicis solitus est habere, se converteret ad benignitatem charitatis, cui piae petitioni et voto laudabili postulantis consensus benevolentiam indulgeret. Unde discretioni vestrae per apostolica scripta mandamus, quatenus eum admonere propensius et inducere laboretis, ut, secundum quod toties in mandatis accepit, de ecclesia Sancti Lupi Trecensis canonicos regulares assumat, et eos in praedicta ecclesia, salvis justitiis omnibus dioecesanae rationis, instituat, per quos et religionis ordo dilatetur et crescat, et tam jussionibus apostolicis quam fundatoris desiderio satisfaciat; [Col. 1368B] quod si infra triginta dies post admonitionem vestram facere sponte noluerit, vos eum ad id exsequendum auctoritate nostra, sine appellationis obstaculo, per censuram ecclesiasticam compellatis.

Quod si omnes his exsequendis nequieritis interesse, duo vestrum ea nihilominus exsequantur.

Datum Laterani, XVII Kalendas Julii, pontificatus nostri anno primo.



LXX. Consulibus Grassensibus ecclesiam S. Honorati commendat. (Laterani, Jun. 20.]
[Hist. patr. Mon., Script., p. 468.]

[Col. 1368C] CLEMENS episcopus, servus servorum Dei, dilectis filiis consulibus de Grassa salutem et apostolicam benedictionem.

Commissum vobis consulatus officium secundum beneplacitum geritis Creatoris, si Ecclesiam Dei et viros in ea impendentes Domino famulatum habueritis in reverentia, et curaveritis potestate vobis commissa ab aliorum injuriis defensare. Inde est quod universitatem vestram monemus in Domino et rogamus, quatenus ecclesiam S. Honorati et personas commorantes in ea habeatis attentius commendatas, et ita ab aliorum injuriis defensare curetis, quod vobis ad aeternum praemium proficiat, et ecclesiae ipsae per defensionem vestram optata perfrui sese quiete laetentur.

[Col. 1368D] Datum Laterani, XII Kal. Julii, pontificatus nostri anno primo.



LXXI. Ecclesiam Ragusinam, rogante Tribuno archiepiscopo tuendam suscipit, ejusque privilegia confirmat. (Laterani, Jun. 21.)
[HORMAYR, Gesch. d. gef. Grassch. Tirol, I, II, 127.]

CLEMENS episcopus, servus servorum Dei, venerabili fratri TRIBUNO Ragusino archiepiscopo ejusque successoribus canonice substituendis, in perpetuum.

In eminenti apostolicae sedis specula disponente Domino, licet immeriti constituti, fratres nostros archiepiscopos et episcopos tam vicinos quam longe positos, fraterna debemus charitate diligere, et ecclesias [Col. 1369A] eorum gubernatione commissas apostolicae sedis privilegio communire. Eapropter, venerabilis in Christo frater Tribune archiepiscope, tuis justis postulationibus clementer annuimus, et ecclesiam Ragusinam cui, auctore Deo, praeesse dignosceris, ad exemplar praedecessorum nostrorum felicis recordationis Innocentii, Anastasii, Adriani, et Urbani Romanorum pontificum sub beati Petri et nostra protectione suscipimus et praesentis scripti privilegio communimus. Statuentes ut quascunque possessiones, quaecumque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis praestante Domino, poterit adipisci, firma tibi tuisque [Col. 1369B] successoribus et illibata permaneant. In quibus haec propriis duximus exprimenda vocabulis.

Locum ipsum in quo praefata ecclesia sita est cum omnibus pertinentiis suis. Omnes parochias ad jus commissae tibi Ecclesiae pertinentes scilicet, regnum Zachuliniae, regnum Servuliae, quod est Bosna, ac regnum Tribuniae, civitatem quoque Catarinensem, seu Rosae Guduanensem, Antivarensem, Liciniacensem, Suacensem, Scodrinensem, Divasterinensem et Polatensem, cum abbatiis, ecclesiis, et parochiis suis. Confirmamus etiam vobis omnes possessiones, et quaecunque bona in ecclesiis, decimis, vallibus, colonis, praediis, agris, nemoribus, montibus, collibus, aquis, pratis aut quibuslibet [Col. 1369C] aliis rebus dioecesanae vel proprietariae dispositionis titulo, praedicta Ragusina Ecclesia juste et canonice possidet, pallii quoque usum pontificalis, videlicet officii plenitudinem, humilitatis et justitiae signum ad missarum solemnia celebranda, sicut antecessoribus tuis concessum fuisse dignoscitur, et in festivitate Beati Blasii et in praecipuis festivitatibus ecclesiae tuae tibi tuisque successoribus auctoritate apostolica confirmamus. Quo his diebus tantum adjuncto festo Beati Blasii et praecipuis festivitatibus ecclesiae tuae fraternitas tua uti meminerit quibus antecessoribus tuis ab apostolica sede constat indultum. Sane successores tuos a nobis nostrisque successoribus consecrationis gratiam in [Col. 1369D] perpetuum decernimus recepturos. Prohibemus insuper ne interdictos vel excommunicatos tuos ad divinum officium aut communionem ecclesiasticam, quisquam recipere sine congrua satisfactione praesumat nisi forte periculum mortis immineat, ut, dum praesentiam tuam habere nequierint, per alium secundum formam Ecclesiae satisfactione praemissa, oporteat ligatum absolvi.

Ad hoc libertates et immunitates a regibus, principibus et ab aliis personis tam ecclesiasticis quam mundanis ecclesiae tuae concessas, et antiquas et rationabiles consuetudines hactenus observatas, integras et illibatas praesenti decreto manere sancimus.

Decernimus ergo, ut nulli omnino hominum fas [Col. 1370A] sit praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine divinae [Col. 1370B] ultioni subjaceat.

Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen. Amen. Amen.

    Ego Clemens Catholicae Ecclesiae episcopus ss.
    Ego Joannes presb. card. tunc temporis Sancti Marci ss.
    Ego Laborans presb. card. Sanctae Mariae Trans-Tiberim tunc temporis Calixti ss.
    Ego Pandolfus presb. card. tit Basilicae XII Apostolorum ss.
    Ego Melior presb. card. Sanctorum Joannis et Pauli tunc temporis Pammachii ss.
    [Col. 1370C] Ego Rad. tunc temporis Sanctae Praxedis presbyter card. ss.
    Ego Petrus tunc temporis Sancti Clementis presb. card. ss.
    Ego Bobo tunc temporis Sanctae Anastasiae presb. card. ss.
    Ego Alex, tunc temporis Sanctae Susannae presb. card. ss.
    Ego Petrus pres. card. tunc temporis Sancti Petri ad Vincula ss.
    Ego Jordanus presb. card. Sanctae Pudentianae tunc temporis Pastoris ss.
    Ego Jacobus diac., eard. Sanctae Mariae in Cosmedin ss.
    [Col. 1370D] Ego Gratianus SS. Cosmae et Damiani diac. card. ss.
    Ego Octavianus Sanctorum Sergii et Bacchi diac. card. ss.
    Ego Gregorius Sanctae Mariae in Porticu diac. card. ss.
    Ego Joannes Felix Sancti Eustachii diac. diac. juxta templum Agrippae ss.
    Ego Joannes Sancti Theodori diac. card. ss.
    Ego Bernardus Sanctae Mariae Novae diac. card. ss.
    Ego Gregorius Sanctae Mariae in Aquino diac. card. ss.


Datum Laterani, per manum Moysi, Sanctae Romanae Ecclesiae subdiaconi, vicem agentis cancellarii, [Col. 1371A] XI Kal. Julii indictione VI, incarnationis Dominicae. anno 1188, pontificatus vero Clementis III anno primo.



LXXII. Ecclesiae S. Laurentii Florentinae protectionem suscipit, bonaque confirmat. (Laterani, Jun. 21.)
[LAMI, Ecclesiae Florent. Monum., III, 1785.]

CLEMENS episcopus, servus servorum Dei, dilectis filiis ILDEBRANDO priori S. Laurentii Florentinae civitatis, ejusque fratribus tam praesentibus quam futuris canonice substituendis, in perpetuum.

Piae postulatio voluntatis effectu debet prosequente [Col. 1371B] compleri, ut et devotionis sinceritas laudabiliter enitescat, et utilitas postulata vires indubitanter assumat. Eapropter, dilecti in Domino filii, vestris justis postulationibus clementer annuimus, et praefatam ecclesiam S. Laurentii in qua divino estis obsequio mancipati, ad exemplar recordationis Nicolai, Alexandri II, Alexandri III et Lucii praedecessorum nostrorum Romanorum pontificum, sub beati Petri et nostra protectione suscipimus, et praesentis scripti privilegio communimus, statuentes, ut quascunque possessiones, quaecunque bona, eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante [Col. 1371C] Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis.

Parochiam ecclesiae vestrae pertinentem, sicut hactenus habuistis; hospitale quod juxta ecclesiam supradictam B. Laurentii situm est cum omnibus pertinentiis suis; hospitalem domum a Spina Petrioli in Plebeio Sancti Stephani in Pane construtam, et ab ejus uxore ecclesiae S. Laurentii collatam, cum omnibus pertinentiis suis; ecclesiam S, Marci cum omnibus pertinentiis suis; montem S. Laurentii qui ex uno latere proximatur terrae S. Joannis, et duabus viis decurrentibus, et ex alio S. Romuli, tertio S Mariae, quarto decurrit ei via [Col. 1371D] regia, cum decimis et primitiis suis; abbaticum Portae S. Laurentii cum ipsa etiam congregatione: ecclesiam S. Bartholomaei sitam in Faltignano cum omnibus pertinentiis suis, et possessiones omnes quas in eadem curia possidetis; ecclesiam S. Andreae in Percussine; quaecunque etiam a praedictis praedecessoribus nostris Romanis pontificibus vobis concessa sunt, et ecclesiae vestrae eorum privilegiis confirmata, similiter roboramus. Prohibemus quoque ut nemini liceat intra terminos parochiae vestrae sine auctoritate dioecesani episcopi et vestro assensu ecclesiam vel oratorium de novo aedificare, salvis privilegiis Romanorum pontificum. Sepulturam praeterea illius loci liberam esse decernimus, ut eorum devotioni et extremae [Col. 1372A] voluntati, qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum, a quibus mortuorum corpora assumuntur.

Decernimus ergo, ut nulli omnino hominum fas sit praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione concessa sunt, usibus omnimodis profutura, salva sedis apostolicae auctoritate, Florentinique episcopi canonica justitia, Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, [Col. 1372B] nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat; et a sacratissimo corpore ac sanguine Dei et Domini Redemptoris nostri Jesu Christi aliena fiat; atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen, amen, amen.

    Ego Clemens Catholicae Ecclesiae episcopus.
    Ego Theobaldus Hostiensis et Velletrensis episcopus ss.
    [Col. 1372C] Ego Joannes presbyter cardinalis tit. S. Marii ss.
    Ego Laborans presb. card. S. Mariae trans Tiberim tit. Calixti ss.
    Ego Pandulphus presb. card. Basilicae XII Apostolorum ss.
    Ego Melior presb. card. SS. Joannis et Pauli tit. Pammachii ss.
    Ego Radulphus tit. S. Praxedis presbyter cardinalis ss.
    Ego Petrus tit. S. Clementis presbyter cardinalis ss.
    Ego Bobo tit. S. Anastasiae presbyter cardinalis ss.
    Ego Alexander tit. Susannae presbyter cardinalis [Col. 1372D] ss.
    Ego Petrus presb. cardinalis S. Petri ad Vincula ss.
    Ego Jordanus presb. card. S. Pudentianae tit. Pastoris ss.
    Ego Jacobus diac. card. S. Mariae in Cosmedin ss.
    Ego Octavianus SS. Sergii et Bacchi diac. cardinalis ss.
    Ego Gregorius S. Mariae in Porticu diac. cardinalis ss.
    Ego Joannes Felix S. Eustachii diaconus juxta templum Agrippae ss.
    Ego Joannes S. Theodori diaconus cardinalis ss.
    [Col. 1373A] Ego Bernardus S. Mariae Novae diaconus cardinalis ss.


Datum Laterani per manum Moysi, S. R. E. subdiaconi, vicem agentis cancellarii, XI Kal. Julii, indictione VI, Incarnationis Dominicae anno 1188; pontificatus domini Clementis papae III anno primo.



LXXIII. Privilegium pro ecclesia S. Anscharii Bremensi. (Laterani, Jun. 22.)
[LAPPENBERG, Hamburg. Urkund., I, 245.]

CLEMENS episcopus, servus servorum Dei, dilectis filiis, praeposito Ecclesiae Sancti Anscharii Bremensis et ejus fratribus, tam praesentibus quam [Col. 1373B] futuris canonice substituendis, in perpetuum.

Ideo, licet immeriti, ad apicem summi pontificatus providentia sumus supernae dispositionis assumpti, ut circa universas Dei Ecclesias debeamus aciem nostrae considerationis extendere, et eas a pravorum incursibus apostolicae sedis patrocinio communire. Eapropter, dilecti in Domino filii, vestris justis postulationibus clementer annuimus, et praefatam ecclesiam vestram, in qua divino estis obsequio mancipati, sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum [Col. 1373C] vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis: Locum ipsum in quo praefata ecclesia sita est, cum omnibus pertinentiis suis; curtem quae vocatur Spenchoph cum pertinentiis suis, curtem in Sluttere cum pertinentiis suis, curtem Leste cum omnibus ad eam spectantibus, curtem in Stenthorpe cum pertinentiis suis, ecclesiam cum banno de Horne, decimam de Swechusen, decimam de Ascwarde, tres quadrantes Hollandienses, quos habent ex dono venerabilis fratris nostri Hardwici, Bremensis archiepiscopi; ex dono Theodorici [Col. 1373D] laici, dimidium quadrantem, ex dono Alardi advocati unam aream et censum quatuor arearum, ex dono Theodorici de Horst censum unius areae.

Statuimus autem ut stipendia de praedictis curtibus, pauperibus tam majori quam vestrae ecclesiae deservientibus assignata, sicut a beato Anschario pie statutum est, eis semper integraliter et sine diminutione solvantur.

Ad haec auctoritate vobis apostolica indulgemus ut cum praepositura seu aliae dignitates aut praebendae, sive alia beneficia ecclesiae vestrae vacaverint, eligendi ad eas personas idoneas liberam habeatis de licentia sedis apostolicae facultatem; investitura tamen praedictorum dioecesano episcopo reservata. Cum autem generale interdictum terrae [Col. 1374A] fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Praeterea quoniam decimae utriusque testamenti pagina sint ecclesiasticis personis concessae, auctoritate apostolica inhibemus ne quis laicus a vobis decimas exigere vel extorquere praesumat. Illud etiam nihilominus prohibemus, ne quis in vos vel ecclesiam vestram excommunicationis, suspensionis aut interdicti sententiam, sine manifesta et rationabili causa promulget, vel novas et indebitas exactiones vobis vel hominibus vestris imponat. Decernimus ergo ut nulli omnino hominum fas sit praedictam ecclesiam temere perturbare, aut ejus possessiones auferre, vel ablatas retinere, minuere, seu quibuslibet [Col. 1374B] vexationibus fatigare, sed omnia illibata et integra conserventur, eorum pro quorum gubernatione aut sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canoniea justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se judicio divino existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem [Col. 1374C] eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum Judicem praemia aeternae pacis inveniant. Amen, amen.

    Ego Clemens, Catholicae Ecclesiae episcopus.
    Ego Joannes, presbyter cardinalis tt. Sancti Marci.
    Ego Laborans, pbr. card. S. Mariae Trans Tiberim tt. Calixti.
    Ego Pandulfus, pbr. card. Basilicae. XII Apost.
    Ego Theobald. Hostien. et Velletren. eps.
    Ego Jacintus, diacon. cardinalis S. Mariae in Cosmedin.
    Ego Gratianus, SS. Cosmae et Damiani diac. [Col. 1374D] card.
    Ego Octavianus, SS. Sergii et Bacchi diac. card.
    Ego Radulfus, tt. S. Praxedis pbr. card.
    Ego Petrus, tt. S. Clementis pbr. card.
    Ego Bobo, tt. S. Anastasiae pbr. card.
    Ego Petrus, pbr. card. S. Petri ad Vincula.
    Ego Jordanus, pbr. card. S. Pudentianae tt. Pastoris.
    Ego Gregorius, S. Mariae in Porticu diac. card.
    Ego Joannes, S. Theodori diac. card.
    Ego Bernardus, S. Mariae Novae diac. card.
    Ego Gregorius, S. Mariae in Aquino diac. card.


Data Laterani, per manum Moysi Romanae Ecclesiae subdiaconi, vices agentis cancellarii, X Kalendas Julii, indictione sexta, incarnationis [Col. 1375A] Dominicae anno 1188, pontificatus vero domni Clementis papae III anno primo.



LXXIV. Fratribus ordinis Grandimontensis nuntiat se et Guillelmum et Stephanum a prioratu removisse. Liberum successoris eligendi arbitrium iis concedit. (Laterani, Jun. 25.)
[Gallia Christiana nova, t. II, col. 192.]

CLEMENS episcopus, servus servorum Dei, dilectis filiis fratribus ordinis Grandimontis salutem et apostolicam benedictionem.

Ne in quaestionis scrupulum recidant, quae sub examine apostolicae sedis judiciali sententia terminantur, dignum est et consonum rationi ad [Col. 1375B] posteritatis memoriam ea litteris comprehendi, et rescripti apostolici munimine roborari. Sane cum pro controversia quae de abrenunciatione Guillelmi quondam prioris vestri, et substitutione Stephani prioris, suadente Christianae religionis persecutore, coepit inter vos diutius agitari, quidam inter vos tam clerici quam conversi in nostra essent praesentia constituti, certa ratione comperimus memoratum Guillelmum, prioratus honorem coram delegatis a sede apostolica judicibus se abrenuntiaturum ad certam diem, juramento praestito, promisisse; et postmodum alia vice in manibus dilecti filii nostri Octaviani, sanctorum Sergii et Bacchi diaconi cardinalis, tunc apostolicae sedis legati, et venerabilis [Col. 1375C] fratris nostri Petragoricensis episcopi, et dilecti filii abbatis de Corona, sine juramento viva voce renunciasse. De alterius vero, videlicet Stephani substitutione, licet ejus electio, memorato Guillelmo abrenunciante, canonica esse potuerit, intelleximus quibusdam ex vobis, videlicet clericis, grave scandalum generari. Volentes ergo tranquillitati et quieti vestrae circumspectione moderaminis apostolici providere, ut omnis inter vos de caetero, auctore Deo, dissensionum et jurgiorum materia sopiatur, de consilio et assensu fratrum nostrorum, tam Guillelmum qui abrenunciasse dignoscitur, quam Stephanum, pro bono pacis et concordiae inter vos reformandae, a prioratus regimine duximus amovendos, eligendi priorem facultatem vobis liberam [Col. 1375D] concedentes. Volumus etiam et praecipimus ut Regulam ordinis vestri, sicut eam bonae memoriae Urbanus praedecessor noster, de consilio et assensu cardinalium, multorumque episcoporum Italiae, praesentibus ex vobis tam clericis quam conversis, ad ejus firmitatem et perpetuam pacem invicem osculum sibi praesentibus, correxisse dignoscitur, et tam in privilegio suo quam nostro plenius reperitur, in posterum sine contradictione qualibet observetis. Ut autem sententia ista perpetuis temporibus inviolata et stabilis perseveret, eam auctoritate apostolica confirmamus, et praesentis scripti patrocinio communimus. Statuentes ut nulli omnino hominum liceat paginam nostrae diffinitionis et confirmationis infringere, etc.

[Col. 1376A] Datum Laterani septimo calendas Julii, pontificatus nostri anno I.



LXXV. Henricum Campaniae comitem de composito fratrum Grandimontensium dissidio certiorem facit. (Laterani, Jun. ?)
[Ibid.]

CLEMENS episcopus, servus servorum Dei, dilecto filio nobili viro comiti HENRICO Campaniae, salutem et apostolicam benedictionem.

Inter caetera quae diversis mundi partibus, apostolatus nostri tempore, ad sedem apostolicam docenda pervenerunt, et gravia, Grandimontensis domus turbatio non minimum nobis dolorem incussit. Quis enim absque amaritudine audiat [Col. 1376B] domum tam celebris religionis praeconio divulgatam, de pacis unanimitate religiosis institutis amica, ad tantum turbationis scandalum pertransisse ut factis partibus velut acies hinc inde consisterent, et judiciariis disceptationibus mutuo concertarent, quos sub religioso silentio traditas oportuerat observantias custodire. Proh dolor! Adeo valuit inimicus, ut eos de latebris custodiae claustralis eduxerit, et in omnem fere ventum et regionem ipsos suscitata disperserit tempestate. Nos sane tanto ipsorum naufragio ex intimis cordis affectibus condolentes, fratribus convocatis, de illorum colligenda dispersione tractavimus, et pacis inter eos foedere reformando; tandem diligenti deliberatione, de fratrum nostrorum consilio, rem in hunc modum [Col. 1376C] duximus disponendam. »Clemens episcopus,« etc. ut supra in bulla supra relata. Pietatem igitur tuae celsitudinis quae loca religiosa fovere ac defendere consuevit, monemus et exhortamur in Domino, et in remissionem injungimus peccatorum, quatenus socios Guillelmi quondam prioris, qui in terra tuae jurisdictioni subjecta commorantur, commoneri facias ut ad domum Grandimontis sine dilatione aliqua revertantur, et domos quas detinent, conversis fratribus secundum statutum ordinis ipsius absque difficultate restitui, ab eis pacifice disponendas, et praefatam provideas, quantum in te fuerit, institutionem nostram observari. Sane quoniam tua discretio non ignorat quantum divisiones [Col. 1376D] sunt religiosis observantiis inimicae, si quos nostrae institutioni repereris adversari, eis omnimodum subtrahas tuum in sua observatione favorem. Illis qui humiliter obedierint et ad fraternam redierint unitatem, benignum patrocinium et defensionem impendas.

Datum, etc.



LXXVI. Regulam Grandimontensem confirmat. (Laterani, Jun. 27.)
[Ibid., col. 191.]

CLEMENS episcopus, servus servorum Dei, dilectis filiis fratribus Grandimontensibus, salutem et apostolicam benedictionem.

Rationis ordo requirit, et consuetudinis ecclesiasticae [Col. 1377A] norma commendat, ut quae dubitationem in observantia Christianae religionis adducunt, provisione moderationis apostolicae declarentur. Ne igitur de Regula vestra in posterum quaestio referatur, quam bonae memoriae Urbanus praedecessor noster de consilio et assensu cardinalium et multorum episcoporum Italiae, praesentibus ex vobis tam clericis quam conversis, ad ejus firmitatem et perpetuam pacem per osculum pacis assensum praebentibus, noscitur correxisse, ut in ejusdem privilegio et in ipso plenius continetur, eam sub sigillo in praesentibus scriptis de verbo ad verbum duximus inserendam, quae talis est: »Quisquis hanc religionem, etc., usq. salvus erit, amen.« Ut autem praedicta Regula perpetuis temporibus illibata [Col. 1377B] consistat, ipsam prout ab eodem Urbano praedecessore nostro, ut superius diximus, correcta est, auctoritate apostolica confirmamus, et praesentis scripti patrocinio communimus, statuentes ut nulli omnino hominum liceat hanc paginam nostrae confirmationis infringere.

Datum Laterani, pontificatus nostri anno primo.



LXXVII. M[auricio] episcopo Parisiensi privilegium tribuit de procuratione et ei et ejus archidiaconibus, parochias circumeuntibus, a regularibus ecclesiarum canonicis praestanda. (Laterani, Jul. 5.)
[Cartulaire de Notre-Dame de Paris, t. I, 64.]
[Col. 1377C]

CLEMENS episcopus, servus servorum Dei, venerabili fratri M., Parisiensi episcopo, salutem et apostolicam benedictionem.

Sicut certum est de constitutione canonica episcopis imminere, ut diligenter intendant ad parochias visitandas, quo facilius et plenius valeant exstirpare quae fuerint exstirpanda, et quae noverint inserenda inserant; sic utique spectat ad eos qui in dioecesibus commorantur, ut de procurationis obsequio exhibendo visitatoribus sollicitudinem habeant competentem, nisi privilegio vel alia causa rationabili valeant se tueri; nec episcopi debent per appellationis obstaculum impediri, quominus [Col. 1377D] praedictum officium exsequantur, nec est aliis concedendum subterfugium appellandi, ut a debitarum sic procurationum valeant exhibitione defendi. Hac itaque consideratione inducti, et tuis justis petitionibus provocati, auctoritate apostolica tibi, frater episcope, duximus indulgendum ut, cum tuas parochias visitabis, et canonici regulares in parochialibus ecclesiis tuae dioecesis constituti procurationem tibi et archidiaconibus tuis per eos transitum facientibus, sicut a caeteris ecclesiis impenditur, per appellationis diffugium praesumpserint denegare, tali appellatione nequaquam obstante, licentiam habeas eosdem canonicos et eorum ecclesias subjicere interdicto, nisi per privilegium speciale super hoc eis indultum immunes se esse ab [Col. 1378A] illius procurationis praestatione demonstrent, aut aliarum ecclesiarum parochialium ejusdem dioecesis generali consuetudine se defendant.

Nulli ergo omnino hominum liceat hanc paginam nostrae confirmationis et concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, III Nonas Julii, pontificatus nostri anno primo.



LXXVIII. Silvecano abbati et sacristae Aquensi mandat, ut monachos S. Victoris Massilienses tueantur contra canonicorum injurias. (Laterani, Jul. 5.)
[L'Antiquité de Marseille, I, 525.]
[Col. 1378B]

CLEMENS episcopus, servus servorum Dei, dilectis filiis SILVECANO abbati et sacristae Aquensi, salutem.

Dilecti filii nostri, abbas et fratres Massiliensis monasterii proposita nobis conquestione monstrarunt, quod praepositus et quidam alii Massilienses canonici et ecclesiarum parochialium capellani, filios eorum et posteros qui in coemeterio suo sunt sepulti, ab ejus monasterii prohibent sepultura. Quocirca discretioni vestrae per apostolica scripta mandamus, quatenus vocatis ad praesentiam vestram, etc., ab his et aliis ejusdem monasterii vexationibus . . . [Col. 1378C] compescatis.

Datum Later., III Nonas Julii, pontificatus nostri anno primo.



LXXIX. Ratisponensi et Frisingensi episcopis mandat, ut monasterium Alderspacense ab injuriis Alberti de Kam, qui monasterii advocatiam sibi arrogaverit. defendant. (Laterani, Jul. 9.)
[HUNDIUS, Metropol. Salisburg., II, 60.]

CLEMENS episcopus, servus servorum Dei, venerabilibus fratribus Ratispon. et Frisingen. episcopis, salutem et apostolicam benedictionem.

[Col. 1378D] Ex parte dilectorum filiorum abbatis et conventus de Aldersbach in audientia fuit nostra propositum, quod nobilis vir Albertus de Kam jus advocatiae in monasterio et rebus earum, licet frater ipsius per sententiam illud amiserit, sibi per injuriam nititur vindicare, cujus occasione eis damna plurima et injurias irrogare praesumit. Quocirca fraternitati vestrae per apostolica scripta mandamus, quatenus si verum est quod asseritur, militem memoratum ab eorumdem fratrum vexatione indebita compescatis, et ut ablata restituat, prout justum fuerit, eum per censuram ecclesiasticam postposita appellatione compellatis.

Datum Laterani, VII idus Julii, pontificatus nostri anno primo.



LXXX. Ad Henricum Bituricensem archiepiscopum.---Quod monachi et canonici regulares per oppida soli non morentur. (Laterani, Jul. 11.)
[MARTEN., Thesaurus, I, 631.]
[Col. 1379A]

CLEMENS episcopus, servus servorum Dei, venerabili fratri HENRICO Bituricensi archiepiscopo Aquitaniae primati, salutem et apostolicam benedictionem.

Cum in Lateranensi concilio fuerit generaliter interdictum ne monachi aut etiam canonici regulares singuli in oppidis vel aliis locis popularibus habitent, sunt nonnulli qui capellanorum vices agentes [Col. 1379B] in parochialibus ecclesiis soli morantur, et suae professionis immemores conversari saeculariter non formidant. Nos itaque providere volentes ne quod provida fuit in concilio deliberatione statutum, pro privato aliquorum commodo irritetur, praesenti fraternitati tuae scripto concedimus, ut abbates eorum de illis reducendis ad claustrum, aut adimplendo quod in decreto exprimitur, non differas diligentius commonere. Si vero abbates commonitionem tuam fortasse contempserint, tu quod scribimus auctoritate nostra, remoto appellationis obstaculo, exsequaris. Ad hoc nihilominus tibi auctoritate apostolica indulgemus, ut si monachi vel canonici in tua dioecesi constituti infra tres [Col. 1379C] menses ad ecclesias in quibus illis praesentatio competit, et ad te institutio pertinet, non praesentaverint idoneos capellanos, tu non exspectata diutius praesentatione illorum easdem ecclesias appellatione remota canonice ordinandi liberam habeas facultatem. Sic tamen ut ex hoc illis in posterum nullum debeat praejudicium generari. Nulli ergo omnino hominum liceat hanc paginam nostrae concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, V Julii, pontificatus nostri anno 1.



LXXXI. Monasterii Jesu Nazareni (Montis Aragonensis) possessiones confirmat. (Laterani, Jul. 18.)
[Ayusa, Fundacion de la ciuidad de Huesca, p. 456.]
[Col. 1379D]

CLEMENS episcopus, servus servorum Dei, dilecto filio . . . . . abbati monasterii Montis-Aragonum, ad Romanam Ecclesiam nullo mediante pertinentis, ordinis S. Augustini Oscen. dioeces., salutem et apostolicam benedictionem.

Gerentes erga personam tuam tuumque monasterium sanctae dilectionis affectum et volentes te ac monasterium tuum ipsum praecipuis favoribus prosequi et specialibus gratiis honorare, tibi et [Col. 1380A] successoribus tuis qui usum annuli et baculum pastoralis tantum habetis, ut mitra alba imaginibus contexta et lapidibus pretiosis ornata ac aliis pontificalibus uti possitis, benedictionem quoque episcopis non praesentibus more pontificum largiendi et etiam benedicendi, ac consecrandi calices et altaria, pallas altaris, et alia ornamenta ecclesiastica ad vestri monasterii usum nec non reconciliandi ecclesiam, et coemeteria ipsius monasterii et deferendi et habendi vobiscum altare portatile, et super eo divina officia celebrandi, et facere celebrari in loco congruo et honesto, liberam in perpetuum auctoritate praesentium concedimus potestatem. Nulli ergo omnino hominum liceat hanc paginam nostrae concessionis infringere, vel ei ausu temerario [Col. 1380B] contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani per manum Moysi sanctae Romanae Ecclesiae subdiaconi, vicem agentis cancellarii, XV Kalendas Augusti, indictione IV, incarnationis Dominicae anno millesimo centesimo octuagesimo octavo, pontificatus vero domni Clementis papae III anno primo.



LXXXII. Hartwigo archiepiscopo Ecclesiaeque Hamburgensi asserit Lubecensem, Suerinensem, Raceburgensem, Uxhullensem episcopatus suffraganeos. (Romae, ap. S. Mariam Novam, Sept. 25.)
[LAPPENBERG, Hamburg. Urkund., I, 247.]
[Col. 1380C]

CLEMENS episcopus, servus servorum Dei, venerabili fratri HARTWICO, Bremensi archiepiscopo, salutem et apostolicam benedictionem.

Ex injuncto nobis a Deo apostolatus officio fratres et coepiscopos nostros, tam vicinos quam longe positos, sincere charitatis affectu debemus diligere et Ecclesiis, in quibus, auctore Domino, militare noscuntur, suam dignitatem et justitiam integram conservare. Eapropter, venerabilis in Christo frater, tuis justis postulationibus grato concurrentes assensu, ecclesiam ipsam, cui auctore Domino [Col. 1380D] praesides, cum omnibus pertinentiis suis, Lubicensem quoque Zuirinensem, Racesburgensem et Ixscolanensem episcopatus, cum universis bonis, tam spiritualibus quam temporalibus, sicut juste et sine controversia possides, tibi et Ecclesiae tuae auctoritate apostolica confirmamus et praesentis scripti patrocinio communimus, statuentes ut nulli omnino hominum liceat hanc nostrae paginam confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae apud Sanctam Mariam Majorem, VII Kalendas Octobris, pontificatus nostri anno primo.



LXXXIII. Lubecensi, S. Pauli Bremensi, Stadensi abbatibus mandat, si [Hartwigus] archiepiscopus Hamburgensis monasterio Rameslensi T. abbatem juste praefecerit, ut hunc confirment. (Romae, ap. S. Mariam-Majorem, Sept. 27.)
[Ibid., p. 248.)
[Col. 1381A]

CLEMENS episcopus, servus servorum Dei, dilectis filiis, Lubecensi, Sancti Pauli Bremensi et Stadensi abbatibus, salutem et apostolicam benedictionem.

Cum inter venerabilem fratrem nostrum, Bremensem archiepiscopum, et dilectos filios canonicos Rameslenses, super electione praepositi in ecclesia Rameslensi quaestio suborta fuisset, et utraque pars electionem ad se assereret pertinere, quia idem [Col. 1381B] archiepiscopus ex rectoris defectu conspiciebat Ecclesiam detrimentum non modicum sustinere, canonicos saepe curavit inducere, ut ad praepositi canonicam electionem procederent. Verum cum illi hoc quasi sub dissimulatione transirent, post X menses, quemdam, T. nomine, canonicum Sancti Petri in Brema, sacerdotem, litteratum virum pariter et honestum, sicut asseritur, de consilio synodi, quae illic erat congregata, praepositum in illa ecclesia ordinavit. Ideoque per apostolica nobis scripta mandamus, quatenus super institutione memorati T. quaeratis sollicite veritatem, confirmantes ipsam sine appellationis obstaculo, si de jure eam videritis confirmandam; praeterea, B. comitem ad restituenda ablata jam dictae praepositurae [Col. 1381C] per excommunicationis sententiam compellatis, nullis litteris veritati et justitiae praejudicium facientibus, si quae apparuerint a sede apostolica impetratae. Quod si omnes his exsequendis nequiveritis interesse, duo vestrum ea nihilominus exsequantur.

Datum Romae apud Sanctam Mariam-Majorem, V Kalendas Octobris, pontificatus . . . . . .



LXXXIV. [Hartwigo] Hamburgensi archiepiscopo asserit episcopatum Vexhullensem. (Romae, ap. S. Mariam Majorem, Oct. 1.)
[Ibid.]

CLEMENS episcopus, servus servorum Dei, venerabili [Col. 1381D] fratri, Bremensi archiepiscopo, salutem et apostolicam benedictionem.

Fratres et coepiscopos nostros speciali tenemur charitate diligere et justis eorum postulationibus favorem apostolicum benignius impertiri. Eapropter, venerabilis in Christo frater, tuis justis postulationibus clementer annuimus et Ixscolanensem episcopatum, quem tu et clerus tuae curae commissus, per ministerium Meynardi sacerdotis, religiosi et discreti viri, in Ruthenia, sancti Spiritus gratia donante, acquisivisse dicimini, et usque adeo, tuba sacri eloquii in intimis quorumdam barbarorum mentibus intonante, fides Christiani nominis tales proponitur posuisse radices, quod idem qui seminator exstitit in illis partibus verbi divini, pastor fieri [Col. 1382A] meruerit et episcopus animarum illarum, ipsum tibi et ecclesiae tuae tuisque successoribus, cum observantiis, quas futuris temporibus duraturas canonice posuistis et constituistis ibidem, auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli, apostolorum ejus, et nostram se noverit incursurum.

Datum Romae apud Sanctam Mariam Majorem, Kalendis Octobris, pontificatus nostri anno primo.



LXXXV. Privilegium pro monasterio Osterholtensi. (Romae, ap. S. Mariam Majorem, Oct. 6.)
[Ibid. p. 249.]
[Col. 1382B]

CLEMENS episcopus, servus servorum Dei, dilectis filiis, EYLHARDO praeposito, fratribus et sororibus de Osterholte, regularem vitam professis, salutem et apostolicam benedictionem.

Quoties ab apostolica sede petuntur ea quae tutelam Ecclesiarum respiciunt et profectum, animo nos decet libenti concedere, et vota quae a rationis tramite non discordant, effectu prosequente complere. Eapropter, vestris justis postulationibus annuentes, personas vestras et ecclesiam, in qua divino estis obsequio mancipati, cum omnibus bonis, [Col. 1382C] tam ecclesiasticis quam mundanis, quae eadem ecclesia juste et canonice possidet, aut in futurum, praestante Domino, poterit adispici, sub beati Petri et nostra protectione suscipimus. Specialiter autem curiam de Schermbecke et capellam ipsi curiae attinentem, sicut eas juste et sine controversia possidetis, devotioni vestrae auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc nostram protectionem seu confirmationem infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli, apostolorum ejus, se noverit incursurum.

[Col. 1382D] Datum Romae apud Sanctam Mariam Majorem, pridie Nonas Octobris, pontificatus nostri anno primo.



LXXXVI. Privilegium pro ecclesia Furconiensi. (Laterani, Oct. 14.)
[MURATORI, Antiq. Ital., VI, 497.]

CLEMENS ep. SS. Dei, venerabili fratri ODORISIO Furconen. episcopo ejusque successoribus, in perpetuum.

In eminenti apostolicae sedis specula . . . . . ad instar praedecessoris fel. record. Alexandri Romani pontif. sub B. Petri et nostra protectione suscipimus. Statuentes . . . . . Castrum Collepaidoni cum ecclesia et ten. suis . . . . . ecclesiam S. Justae cum capella et hom. [Col. 1383A] et ten. suis . . . . . eccl. S. Marciani cum hom. et ten. suis . . . . . eccl. S, Silvestri de Collebrinconio cum hom. et ten. et capellis suis; eccl. S. Mariae de Asserico cum capell. et ten. suis; eccl. S. Grisancti cum capell. et ten. suis; eccl. S. Andreae de Stiphia cum omnibus pert. suis . . . . . Tornamparte cum eccl. vill. et suis pert. Civitatem Forulae cum duabus ecclesiis et suis pert . . . . .

    Ego Clemens catholicae sedis episc.
    Ego Albinus tit. S. Crucis in Hierusalem presb. card.
    Ego Bobo tit. S. Anastasiae presb. card.
    Ego Alesius tit. S. Susannae presb. card.
    Ego Jacobus diaconus cardinalis S. Mariae in Cosmidin.
    [Col. 1383B] Ego Gregorius S. Mariae in Porticu diac. card.
    Ego Bernardus S. Mariae Novae diac. card.
    Ego Gregorius S. Mariae in Aquino diac. card.


Datum Laterani, per manum Moysi, Sanctae Romanae Ecclesiae subdiac., vicem agent. cancellarii, II Idus Oct., indictione VII, incarnationis Domin. anno 1188, pontificatus vero D. Clementis P. III anno I.



LXXXVII. Donationes factas canonicis ecclesiae Caesarisaugustae confirmat. (Laterani, Oct. 14.)
[ARRUEGO, Cathed. episcop. de Çaragoça, 686.]

CLEMENS episcopus, servus servorum Dei, dilectis filiis capituli Caesaraugustae ecclesiae, salutem et [Col. 1383C] apostolicam benedictionem.

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, vestris justis postulationibus grato concurrentes assensu, donationem a venerabili fratre nostro Petro episcopo vestro et a vobis ipsis ad vestrae reaedificationem ecclesiae factam, sicut eadem donatio rationabiliter facta est eidem ecclesiae auctoritate apostolica confirmamus, et praesentis scripti patrocinio communimus; statuentes ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare [Col. 1383D] praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, II Idus Octobris, pontificatus nostri anno primo.



LXXXVIII. Ordinis Praemonstratensis leges confirmat. (Laterani, Oct. 15.)
[LE PAIGE, Bibl. Praem. 643.]

CLEMENS episcopus, servus servorum Dei, dilectis filiis HUGONI, abbati Praemonstratensi, et caeteris abbatibus et canonicis Praemonstratensis ordinis, tam praesentibus quam futuris, regularem vitam professis, in perpetuum.

[Col. 1384A] In eminenti apostolicae sedis specula, licet immeriti, disponente Domino constituti, pro singulorum statu solliciti esse compellimur, et ea sincere tenemur amplecti quae ad incrementum religionis pertinent, et ad virtutum spectant ornatum, quatenus religiosorum quies ab omni sit perturbatione secura et a jugo mundanae oppressionis servetur illaesa, cum apostolica fuerit tuitione munita. Attendentes itaque quomodo religio et ordo vester, multa refulgens gloria meritorum et gratia redolens sanctitatis, palmites suos a mari usque ad mare extenderit, ipsum ordinem et universas domos ejusdem ordinis, apostolicae protectionis praesidio duximus confovendas et praesenti privilegio muniendas. Eapropter, dilecti in Domino filii, vestris [Col. 1384B] justis postulationibus benignius annuentes, ad exemplar felicis recordationis Alexandri, Lucii et Urbani praedecessorum nostrorum Romanorum pontificum, universas regulares institutiones et dispositiones, quas de communi consensu vel majoris et sanioris partis fecistis, sicut inferius denotantur, auctoritate apostolica roboramus et praesentis scripti privilegio communimus, videlicet ut ordo canonicus, quemadmodum in Praemonstratensi ecclesia secundum beati Augustini Regulam, dispositionem recolendae memoriae Norberti quondam Praemonstratensis ordinis institutoris et successorum suorum, in candido habitu institutus esse dignoscitur, per omnes ejusdem ordinis ecclesias perpetuis temporibus inviolabiliter observetur, et eadem penitus [Col. 1384C] observantia iidem quoque libri qui ad divinum officium pertinent, ab omnibus ejusdem ordinis ecclesiis uniformiter teneantur, etc., prout jacent in privilegio seu diplomate Lucii III, usque ad ea quae sequuntur.

    Ego Clemens Ecclesiae catholicae episcopus.
    Ego Henricus Albanensis episcopus.
    Ego Theobaldus Ostiensis et Velletrensis episc.
    Ego Laborans presbyter cardinalis S. Mariae trans Tiberim tit. Calixti.
    Ego Hyacinthus S. Mariae in Cosmedin diaconus cardinalis.
    Ego Radulphus S. Georgii ad Velum Aureum diaconus cardinalis.
    [Col. 1384D] Ego Albinus cardinalis S. Mariae Novae [(7) 1Kb] .


Datum Laterani per manum Moysi, Sanctae Romanae Ecclesiae subdiaconi, vicem agentis cancellarii, Idibus Octobris, indictione VI, incarnationis Dominicae 1188, pontificatus vero domini Clementis papae III anno primo.



LXXXIX. Litteris ad Guillelmum archiepiscopum Monteregalensem praecipit ut episcopi Syracusani usu pallii abstineant. (Laterani, Oct. 19.)
[PIRRI, Sicilia Sacra, I, 624, ubi fragmento infra edendo haec praemittit: »Autographum invenire minime potui; legi tamen in libro ms. privilegiorum eccles. Monteregalensis apud monachos ejusdem hanc formam:]
[Col. 1385A]

Venerabili fratri Guillelmo archiep. Montisregal.

Praecipimus ut Syracusanus episcopus ejusque successores ab usu pallii debeant a modo penitus abstinere.

Datum Laterani, XIV Kal. Novemb., anno Sal. 1188, pont. ann. I.



XC Guillelmi archiepiscopi Montisregalensis privilegia confirmat, palliique usum ei concedit. (Laterani, Oct. 28.)
[MARGARINI, Bullar. Casin. II, 213.]

CLEMENS episcopus, servus servorum Dei, venerabili [Col. 1385B] fratri GUILLELMO Montisregalis archiepiscopo ejusque successoribus canonice substituendis.

Licet Dominus Jesus Christus Ecclesiam suam instituens, eamque discipulis suis super credentes ligandi ac solvendi dederit potestatem (Joan. XX), unum tamen in ea, beatum scilicet Petrum apostolum, voluit praeeminere, dicens: Tu es Petrus, et super hanc petram aedificabo Ecclesiam meam, et quodcunque ligaveris super terram erit ligatum et in coelis, et quodcunque solveris super terram erit solutum et in coelis (Matth. XVI), intelligendum ex hoc tribuens fidelibus universis quod, sicut unus erat mediator Dei et hominum, homo Christus Jesus (I Tim. II, 5), pacificans quae in coelis erant et quae super terram (Coloss. I), dissolvens maceriarum parietem ac faciens [Col. 1385C] utraque unum (Ephes. II), sic et in Ecclesia sua unum ex ipso et per ipsum esset omnium, cum omnium caput esset; nec in membris fieret ulla diversitas quae non per unius auctoritatem ac providentiam capitis ad unam fidei veritatem eamdemque religionis regulam reduceretur, et vel jam, quod etiam in eo loco monstratur, in quo et de confirmandis fratribus (Luc. XXII) et de pascendis Dominicis ovibus (Joan. XXI) praeceptum a Domino nostro legitur ei datum.

Ex hac itaque potestate, quae ad B. Petrum ex Dominica traditione pervenit, sacrosancta Romana Ecclesia quae per Dominum Jesum Christum ab eodem beato Petro instituta est et fundata, super [Col. 1385D] universas ecclesias auctoritatem obtinuit, ut ubique ratum esset ac solidum quod ipsius providentia statuisset. Quod etiam ab universis Ecclesiis, per orbem terrarum usquequaque diffusis, et receptum est et servatum, ita ut per eam et distributio facta sit dignitatum, et indictum Christi fidelibus et diligentius ordinatum quod ad cultum pertinere visum est pietatis. Ex hac siquidem data beato Petro a Domino potestate, ipse ac successores ipsius per diversi mundi loca constituerunt episcopos, et dignitates per provincias diviserunt. Nos etiam, qui eis, licet impares meritis, Domino vocante, successimus, in loco qui Montis Regalis dicitur, pro multa utilitate populi Christiani, metropolitanam sedem, a piae memoriae domino Lucio praedecessore [Col. 1386A] nostro statutam, auctoritate apostolica confirmamus.

Cum enim Christianissimus, in Christo filius noster, Guillelmus illustris rex Siciliae, divinae charitatis succensus, ad gloriam Dei et salutem suam ac parentum suorum monasterium ibi fundasset, et primo loco ad id agendum beato Petro et Romanae Ecclesiae obtulisset, ab episcopali subjectione per auctoritatem praedecessoris nostri felicis memoriae Alexandri papae, assensuque venerabilis fratris nostri Gualterii Panormitani archiepiscopi liberum reddidit et quietum, ac sic aedificiis regiis erigendis regiam curam impendens brevi tempore, templum Domino multa dignum admiratione construxit, castris munitissimis et redditibus ampliavit, libris, et [Col. 1386B] sacris vestibus, et argento decoravit et auro, et tandem multitudinem monachorum de Cavensi ordine introduxit, et in tantum aedificiis et rebus extulit aliis locum ipsum, ut simile opus per aliquem regem factum non fuerit a diebus antiquis, et in admiratione homines adducat, ad quos ex auditu solo potuerit quod factum est pervenire.

Deinde ad opus bonum, sicut cervus ad fontes aquarum anhelans, modicum reputans quidquid desiderio fecerat aeternorum, juxta id quod Sapientia dicit: Qui edunt me adhuc esurient, et qui bibunt me adhuc sitient (Eccli. XXIV); a praedicto Alexandro et Lucio, praedecessoribus nostris ac fratribus cum multa instantia postulavit ut idem locus dignitate metropolitica donaretur, praesertim [Col. 1386C] cum et illuc populum congregare coepisset; et disponeret congregare, qui ex illa parte contra omnium inimicorum incursus inexpugnabile munimen posset toti terrae conferre. Porro idem dominus Lucius, deliberatione habita non parva cum fratribus, et attendens communem utilitatem quae de incremento ipsius loci speraretur, desiderio et petitioni ejus liberaliter acquievit ne, ubi liberalissimus ipse de thesauro et lenimentis suis exstiterat, idem papa de his quae ad injunctum sacri apostolatus officium pertinebant, existere difficilis videretur, et tanta ejus minueretur tarditate devotio, quanto summi pontificis studio de bono congruebat ad melius incitari. Nam et hoc pro desiderio [Col. 1386D] ejus non parum facile videbatur, quod, licet esse insolitum quod, duae metropoles tam vicinae existerent. Ex hac tamen nova constitutione, quanquam jus minueretur alterius, cum jam ante monasterium ipsum per archiepiscopos et episcopos, tam in se quam in omnibus locis suis, ab omni episcopali jure fuisset exemptum, et plena in omnibus libertate donatum, ita ut nulli archiepiscopo, vel episcopo; nisi tantum Romano pontifici subjaceret.

Te itaque venerabilem in Christo fratrem Guillelmum, in ejusdem loci archiepiscopum, suis tanquam beati Petri manibus, consecravit, et pallii dignitate statuit decorandum; recipiens eamdem ecclesiam, ad honorem Domini Dei nostri et memoriam [Col. 1387A] beatae Mariae semper virginis regia liberalitate fundatam, sub apostolicae tuitione muniminis, et suo privilegio quod factum fuerat roboravit.

Statuit autem imprimis ut ordo monasticus, qui secundum Dei timorem et B. Benedicti Regulam et Cavensis monasterii observantias in eo loco institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum ex dono praenominati regis et quorumlibet rationabiliter possidet, aut in futurum concessione pontificum, largitione regum vel principum, oblatione fidelium seu aliis justis modis poterit adipisci, firma eidem ecclesiae et illibata permaneant.

[Col. 1387B] In quibus, episcopatum Cataniensem proprio duximus vocabulo designandum, quem idem dominus Lucius, de fratrum communi consilio, ad multam praedicti regis instantiam, tibi tuisque successoribus, sicut propriis archiepiscopis, metropolitano in perpetuum constituit jure subesse. Episcopaleque jus, et omnia quae in subscriptis locis ex concessione fratrum et coepiscoporum habes auctoritate apostolica tibi tuisque successoribus confirmavit; et firma et illibata permanere perpetuis temporibus decrevit, ex concessione scilicet venerabilis fratris nostri Gualterii Panormitani archiepiscopi, cum voluntate, consilio et assensu omnium canonicorum suorum, et regia etiam conniventia, tam parochiam quam dioecesim castelli Corleonis cum monasterio [Col. 1387C] Sanctae Mariae Magdalenae et aliis ecclesiis, cum decimis et aliis justitiis quas de baronibus et aliis hominibus ipsius castelli et pertinentiarum ejus Panormitana Ecclesia solebat percipere, et cum omni parochiali jure et episcopali, quod in eisdem parochia et dioecesi videbatur habere; ecclesiam propterea Sancti Sylvestri quae fuerat dominii et proprii juris Panormitanae ecclesiae, quam, pro eo quod tuae ecclesiae multum vicina erat et multum utilior erat ei quam Panormitanae ecclesiae, jam dictus archiepiscopus, sicut in ejus scripto authentico continetur, de consilio et assensu omnium fratrum suorum eidem ecclesiae libera et spontanea voluntate tradidit, cum omnibus tenimentis, villanis, [Col. 1387D] possessionibus et jure; ex concessione bonae memoriae Nicolai, quondam Messanensis primi archiepiscopi, cum totius capituli sui consensu, omne jus episcopale, quod Ecclesia Messanensis debet habere in monasterio et omnibus pertinentiis suis, quod illustris recordationis Margareta, gloriosa quondam regina, in loco qui dicitur Maniachium, in dioecesi Messanensi, ad Dei honorem et beatissimae semperque virginis memoriam, pro sua devotione, construxit, et per praedictum archiepiscopum ab omni debito Messanensis Ecclesiae liberum obtinuit et quietum; ex concessione Thomae Regiensis archiepiscopi cum communi capituli sui consensu, totum jus episcopale vel quodcunque aliud ad Regiensem Ecclesiam pertinebat in monasterio [Col. 1388A] Sancti Salvatoris de Marcello, quod construxit Joannes Calomenus regius quondam camerarius, et in monasterio monialium Sancti Joannis Essocaliva, quod est extra muros civitatis Regii, cum cellis, obedientiis, possessionibus, tenimentis ac pertinentiis monasteriorum ipsorum, juxta quod jam dicti archiepiscopi privilegio continetur; ex concessione Bartholomaei Agrigentini episcopi, cum capituli sui assensu, tam parochiam et dioecesim quam universum jus episcopale cum omnibus decimis et aliis justitiis suis, quas de baronibus et aliis hominibus castelli Batalarii et pertinentiis ejus habebat, sicut in scripto ipsius episcopi dignoscitur contineri; ex concessione Matthaei Mazariensis episcopi, parochiam et dioecesim et jus episcopale omnesque [Col. 1388B] decimas et alios redditus, quos ecclesia Mazariensis habebat in municipio Jati et municipio Calatrosi, cunctisque cum eorum pertinentiis, sicut in scripto praefati episcopi manifestius continetur; ex concessione Roboam Anglonensis episcopi, cum communi capituli sui consensu, in monasterio Carbonensi, cum cellis, obedientiis et possessionibus ejus, totum jus episcopale, et quodcunque aliud in eo Anglonensis habebat ecclesia, sicut in ipsius episcopi scripto denotatur expressum; ex concessione Rinaldi Bisinianensis episcopi cum capituli sui assensu, ecclesiam Sanctae Mariae de Macla cum episcopali jure et omnibus obedientiis et pertinentiis suis, sicut in ejusdem episcopi privilegio demonstratur; ecclesiam quoque Sancti Martini, [Col. 1388C] constructam in tenimentis ecclesiae a Petro Indulfo, quam ipse Petrus obtulit eidem ecclesiae, cum tenimentis, possessionibus et pertinentiis suis.

Pallium ad haec, ad plenitudinem scilicet pontificali officii, fraternitati tuae, de sedis apostolicae auctoritate ac liberalitate largimur, qui intra Ecclesiam tuam ad missarum solemnia celebranda, subscriptis diebus, uti debebis, nativitate scilicet Domini nostri Jesu Christi, festo Sancti Stephani, Octava Domini Nativitatis, Epiphania, Dominica in Ramis palmarum, Coena Domini, Sabbato Sancto, Pascha et duobus diebus sequentibus, Ascensione, Pentecoste, tribus festivitatibus beatae Virginis Dei [Col. 1388D] genitricis, Natalitio beati Joannis Baptistae, commemoratione Omnium Sanctorum, solemnitatibus omnium apostolorum, et praecipuis festis Ecclesiae tuae, dedicationibus ecclesiarum, consecrationibus episcoporum, ordinationibus clericorum, et anniversario tuae consecrationis die. Provideas igitur quomodo hujus indumenti honor modestia sit ac actuum vivacitate servandus, ut ei morum tuorum ornamenta conveniant, et esse valeas plus bonis actibus quam hujusmodi ornamento, Deo auctore, conspicuus, et quem pastoralis curae constringit officium dilectionem proferis fratribus exhibere, et in humilitatis virtute fundatus, nec eleveris prosperis, nec fatigeris adversis; ipsi etiam adversarii, propter mandatum Dominicum, tuo circa te copulentur [Col. 1389A] affectu, et, quantum, in te fuerit, pacem habeto cum omnibus, et ad pacem studete reducere discordantes. Fulgeat in pectore tuo rationale judicii, cum superhumerali ratione conjunctum; et ita in conspectu Dei procedas et hominum, quatenus commisso tibi Dominico gregi virtutis praestes exemplum, ut videntes opera tua bona glorificent Patrem nostrum qui in coelis est (Matth. V), et gaudeant se talem habere rectorem per quem erudiantur ad fidem et ad recta opera provocentur. Obeunte vero te, vel tuorum quolibet successorum, nullus ibi qualibet subreptionis astutia seu violentia praeponatur, nisi quem monachi ejusdem loci, vel melior pars consilii sanioris de ipso collegio, siquidem idoneus fuerit in eo repertus, secundum Deum et [Col. 1389B] canonicas sanctiones crediderint eligendum. Quod si forte idoneus ibi reperiri nequiverit, et aliunde fuerit assumendus per fratres ipsius loci monachus eligatur, qui nimirum regularibus cibis et indumentis utatur. Quae omnia sicut ab eodem praedecessore nostro provide facta sunt, rata omni tempore volentes, et inconcussa servari nostri quoque privilegii munimine roboramus. Adjicimus etiam ut Ecclesia Syracusana, quae nulli hactenus, nisi Romano tantum pontifici subjecta fuisse dignoscitur, tibi deinceps et successoribus tuis catholicis metropolitano debeat jure subesse.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, [Col. 1389C] seu quibuslibet vexationibus fatigare; sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate. Ad indicium sane devotionis tuae, ac demonstrandum quod eadem ecclesia Romano tanto pontifici subjaceret, supra nominatus filius noster rex, cum eam sub nomine monasterii fundare coepisset, centum tarenos Romano pontifici annis singulis statuit persolvendos. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, nisi reatum suum congrua satisfactione correxerit, potestatis [Col. 1389D] honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Jesu Christi aliena fiat, atque in extremo examine divinae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Clemens catholicae Ecclesiae episcopus.
    Ego Theobaldus, Ostiensis et Velletrensis episcopus.
    Ego Joannes, presbyter cardinalis tit. Sancti Marci.
    [Col. 1390A] Ego Laborans, presb. card. tit. Sanctae Mariae trans Tyberim tit. Calixti.
    Ego Pandulphus presb. card. tit. Basilicae Duodecim Apostolorum.
    Ego Albinus tituli Sanctae Crucis in Hierusalem presb. card.
    Ego Petrus tit. S. Clementis presb. card.
    Ego Adelardus tit. Sancti Marcelli presb. card.
    Ego Bobus tituli Sanctae Anastasiae presb. card.
    Ego Alexius tituli Sanctae Susannae presb. card.
    Ego Petrus tituli Sancti Laurentii in Damaso presb. card.
    Ego Jacinthus diac. card. tit. Sanctae Mariae, in Cosmedin.
    Ego Octavianus tit. Sanctorum Sergii et Bacchi [Col. 1390B] diac. card.
    Ego Gregorius tit. Sanctae Mariae in Porticu diacon. card.
    Ego Joannes Felix tit. Sancti Eustachii juxta templum Agrippae diac. card.
    Ego Joannes tit. S. Theodori diac. card.
    Ego Bernardus tit. Sanctae Mariae Novae diac. card.
    Ego Gregorius tit. Sanctae Mariae in Aquiro diac. card.


Datum Laterani, per manum Moysi sanctae Romanae Ecclesiae subdiaconi, vicem agentis cancellarii, V Kalendas Novembris, indictione VII, Incarnationis Dominicae 1188, pontificatus vero domni Clementis papae tertii anno primo.

[Col. 1390C] Signum Clementis III papae.


DOCE ME, DOMINE, FACERE VOLUNTATEM TUAM



XCI. Sententiam episcoporum Equilensis, et Torcellani pro susceptione episcopi Castellani ab abbate S. Nicolai de Litore in die Ascensionis confirmat. (Laterani, Oct. 31.)
[F. CORNELIUS, Eccles. Venet., t. XIII, p. 322.]

CLEMENS episcopus, servus servorum Dei, ven. Fr. MARCO Castellano episcopo, salutem et apostolicam benedictionem.

Ea quae judicio statuuntur, in sua debent firmitate consistere, et apostolico robore communiri, ne alicujus valeant malignitate per praesumptionem turbari. Intelleximus siquidem quod cum ven. fratres [Col. 1390D] nostri Equilensis et Torcell. episcopi causam quae vertebatur inter te et abbatem ac monachos S. Nicolai super susceptione tua ab ipso abbate et fratribus, in die Ascensionis Domini in missa majori, et ad processionem, et ad refectionem tibi, cum tuis praestandam de mandato nostro appellatione remota diffiniendam suscepissent, tandem super susceptione ipsa, processione, ac refectione rationibus auditis plenius, et intellectis, et veritatem rei per confessionem abbatis et monachorum ejusdem monasterii sufficienter cognita, sententiam pro te diffinitivam tulerunt, quam utique ratam et firmam habentes, ad exemplar bon. mem. Urbani papae, praedecessoris nostri auctoritate apostolica praesentis scripti patrocinio communimus; statuentes [Col. 1391A] ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, II Kal. Novembris, pontificatus nostri anno primo.



XCII. Inter ecclesias S. Triphonis, S. Nicolai de Praefecto, S. Salvatoris de Sere et ecclesiam S. Mariae in Campo-Martis, latam ab Alexio presb. card. tit. S. Suzannae et Joanne diac. card. S. Theodori sententiam jubet ratam esse. (Laterani, Nov. 4.)
[MARINI, Diplomat. pontif., pag. 67.]
[Col. 1391B]

CLEMENS episcopus, servus servorum Dei, dilectis filiis clericis Sancti Triphonis, S. Nicolai de Praefecto et Sancti Salvatoris de Sere, salutem et apostolicam benedictionem.

Ea quae fuerint judicio vel concordia terminata, ne in recidivae contentionis scrupulum relabantur aut alicujus malignitate turbentur, juxta petentium voluntatem consentaneam rationi, apostolica convenit auctoritate firmari. Eapropter, vestris justis postulationibus annuentes, sententiam quam dilecti filii nostri, Alexius tituli Sanctae Suzannae presbyter, et Joannes Sancti Theodori diaconus, cardinales, de mandato sedis apostolicae promulgarunt, [Col. 1391C] sicut eadem sententia scripto authentico continetur, auctoritate apostolica confirmamus et praesentis scripti patrocinio communimus. Ad majorem autem firmitatem tenorem ipsius authentici instrumenti super sententia promulgata de verbo ad verbum jussimus inserendum:

In nomine Domini nostri Jesu Christi. Nos Alexius, Dei miseratione tituli Sanctae Susannae presbyter, et Joannes S. Theodori diaconus, cardinales, notum facimus omnibus ad quos litterae istae pervenerint quod cum clerici S. Triphonis, S. Nicolai de praefecto, et S. Salvatoris de Sere in praesentia Domini Papae Clementis III querelas proponerent, quod sanctimoniales Beatae Mariae in campo Martis statum parochiarum suarum multiplici arte [Col. 1391D] turbarent, hanc causam dominus papa nobis audiendam commisit. In praesentia itaque nostra utrisque partibus constitutis, cur abbatissa Agnes non venisset vel sufficientem responsalem non misisset a sororibus quae venerant requisivimus. Quae respondentes dixerunt hanc causam per sententiam rectorum Romanae fraternitatis de mandato domini Lucii P. esse finitam et ab eodem summo pontifice confirmatam, ideoque non fuisse opus ut vel abbatissa veniret, vel responsalem misisset. Quod cum audissemus, ne acta negare videremur, instrumentum quod nobis in occulto demonstratum fuerat, cum in eo vituperatio non appareret, duximus coram partibus legendum. Sed cum in prosecutione instrumenti contineretur quod in praesentia domini [Col. 1392A] Obicionis cardinalis S. Clementis, et magistri Raineri diaconi cardinalis S. Adriani causa haec diligentissime fuisset pertractata et testibus idoneis coram domino P. de Rustico judice, quem assessorem rectores habebant comprobata, et a subscriptis rectoribus per sententiam esset decisa et terminata; quae sententia talis est: In nomine Domini. Nos rectores Romanae fraternitatis, P. scilicet Christianus basilicae S. Petri, Guido de Papa titulo S. Mariae in trans Tyberim, Joannes archipresbyter S. Joannis de Insula, Gregorius Lateranensis basilicae, Jordanus prior S. Mariae Novae, presbyter, Girardus S. Nicolai de Marmorata, Bobo tituli S. Marcelli; presbyter Jonathas S. Pantaleonis, presbyter Ingo S. Mariae in Transpadin. [Col. 1392B] Ex auctoritate et mandato domini papae Lucii absolvimus te, Agnes monasterii S. Mariae in Campo Martis abbatissa, ab omni petitione, querela ac molestia, quam P. Albertini supradictarum ecclesiarum oeconomus adversus te pro jam dicto monasterio fecit vel facere potuit, de subscriptis domibus infra suos fines constitutis, scilicet a domo Pauli de Nuzo et infra, a domo Buccacanum et infra, a via majore quae vadit ante turrem Armeldrigi Scorsasanti et infra, ab utroque latere viae, a domo Monachi et infra, et a domo Benencas de Romanello et infra, ita quod amodo liceat tibi tuisque successoribus et pro populo et sicut populum jure parochiali perpetuo tenere, possidere, et omnia [Col. 1392C] divina ministeria per tuum videlicet capellanum eis tribuere et ministrare.«

Clerici praenominatarum Ecclesiarum cum hoc audissent, statim exclamaverunt tale instrumentum omnino falsum esse, tum quia nunquam in conspectu domini Obicionis cardinalis S. Clementis pro hac causa convenerunt, tum quia nulli testes coram praedicto judice producti fuerunt, tum quia rectores qui sunt in instrumento conscripti dedisse sententiam, ullam nunquam ipsis praesentibus dederunt sententiam. Cum itaque pars utraque inter se clamose contenderet, praefiximus diem quo pars abbatissae ad faciendam fidem instrumento veniret. Nos vero interim convenimus rectores semotim, et simul, scilicet Guidonem de Papa, Gerardum [Col. 1392D] abbatem S. Sabbe, qui tunc erat archipresbyter S. Nicolai de Marmorata, et rector Romanae fraternitatis, presbyterum Ingonem S. M. in Transpadin, Leonem archipresbyterum S. Ciciliae, et Rollandum archipresbyterum S. Mariae in Aquiro; et separatim convenimus judicem P. de Rustico, et interrogavimus utrum haec omnia ita se haberent, sicut superius est commemoratum. Responderunt rectores sine ulla haesitatione dominum Obicionem in hac causa nunquam secum fuisse, nec testes aliquos esse productos, nec sententiam de hac causa dedisse. Dominus P. judex hoc idem dixit et adjecit quod non nisi semel cum rectoribus pro hac causa convenit. Cum itaque ad praefixum diem pars utraque in nostra praesentia convenisset, et [Col. 1393A] nostro praecepto de calumnia jurasset, abbatissa de calumnia jurata, et a nobis interrogata dixit, quod alicui sententiae de hac causa non interfuit, nec testes aliquos produxit, vel produci fecit super hac causa, nec quando chartam instrumenti accepit audivit, quod fuerit super hoc sententia data.

Post haec pars clericorum, habito consilio advocatorum scilicet domini Joannis archipresbyteri S. Maguti, et domini Tholomaei causidici ad majorem et evidentiorem cautelam testes produxit. Presbyter Carisomus juratus dixit quod super hac quaestione quae inter ecclesiam Beatae Mariae in Campo Martis et ecclesias S. Triphonis, S. Salvatoris de Sere, S. Nicolai de Praefecto, de statu parochiarum vertitur, sententia data non fuit, nec [Col. 1393B] testes ab aliqua parte producti, nec P. Albertini oeconomus supradictarum ecclesiarum, sicut continetur in instrumento in ista causa nisi de ecclesia S. Triphonis tantum, et pro his omnibus dixit instrumentum falsum, et dixit quod pro hac causa nunquam fuerunt coram Domino Obicione, nec causa ista ei delegata fuit. Presbyter Girardus juratus dixit quod, cum pro querela super statu parochiarum quae tunc vertebatur et hodie vertitur inter ecclesiam Beatae Mariae de Campo Martis, et praenominatas ecclesias, in praesentia rectorum ipse cum aliis sociis constitutus fuisset, et sentirent quod non sicut debebant procederent, ad dominum Lucium papam appellaverunt. Qui causam istam audiendam [Col. 1393C] magistro Ranerio S. Andreae diacono cardinali commisit. A quo nec sententia data est, nec testes ab aliqua partium in hac causa producti fuerunt; de P. Albertini, et de domino Obicione idem dixit quod presbyter Carisomus, presbyter Petrus juratus, idem dixit quod alii, de commissione facta tantum magistro Ranerio et de sententia non data, et de testibus non productis. Idem dixit quod aliis, et addidit etiam quod cum archipresbyter Sancti Joannis de Insula vocaretur Nicolaus Buccalata, in instrumento conscriptus est Joannes, et archipresbyter S. Blasii cum vocetur Joannes, ibi scriptus est Petrus, et cum presbyter Carisomus nunquam fuerit archipresbyter, ibi scriptus est archipresbyter. Et pro his omnibus asserit instrumentum esse falsum. Joannes Ranucii hostiarius juratus dixit [Col. 1393D] idem de sententia non data et de testibus non productis, et de commissione facta tantum Magistro R. dixit quod alii, de appellatione facta ad Dominum papam Lucium, eo quod rectores non sicut debebant, procedebant, idem dixit quod presbyter Girardus. Addidit etiam quod P. domini Rustici judex a rectoribus assessor fuit constitutus, et non a domino papa Lucio, ad quem causa nondum appellata erat, et de P. Albertini idem dixit quod alii.

Quibus omnibus auditis utraque pars saepe et saepius si quid novi addere vellent, ut juris et moris est a nobis interrogata, suis allegationibus de communi voluntate et de consilio advocatorum renuntiavit. Facta itaque ab utraque parte renuntiatione, [Col. 1394A] ut dictum est, et testium depositionibus, praesente utraque parte, perlectis et publicatis, omnia seriatim: domini papae Clementis mandato et autoritate, et consensu et voluntate cardinalium, talem protulimus sententiam: »In nomine Domini. Nos Alexius Dei miseratione tituli S. Susannae presbyter, et Joannes eadem miseratione Sancti Theodori diaconus, cardinales, A. domino Clemente papa delegati super querela falsi instrumenti quae vertitur inter ecclesiam Sanctae Mariae Campi Martis ab una parte; et ecclesias Sancti Triphonis, Sancti Nicolai de praefecto, et Sancti Salvatoris de Sere ex alia: de quadam charta falsa quam Agnes abbatissa Sanctae Mariae Campi Martis et sanctimoniales deferebant, per quam se asserebant [Col. 1394B] a rectoribus Romanae fraternitatis absolutas ab omni querela et molestia quam praedictarum ecclesiarum Petrus Albertini oeconomus, ut in illa charta continebatur, faciebat; scilicet a domo Pauli de Nuso et infra, a domo Buccacanum et infra, a via majore quae vadit ad turrim Armeldrigi Scorzasanti, et infra, ab utroque latere viae, a domo monachi et infra, et a domo Benencase de Romanello et infra. Auditis utriusque partibus allegationibus diligenter examinatis, auctoritate et mandato Domini Clementis tertii papae et cardinalium consensu et voluntate, judicamus praedictam chartam falsam esse et omni tempore viribus carere, et clericis praedictarum ecclesiarum incisam [Col. 1394C] tradi jubemus, et quidquid ad ejus chartulae falsae confirmationem a quacunque persona factum est, domini papae Clementis auctoritate irritamus atque cassamus. Haec sententia data est praesentibus Agnete abbatissa Campi Martis, et Monachabus scilicet Odolina de Ravenna, Lucia, Scolastica, Theodora, Agnete, Catharina, Petro de rogata procuratore monasterii ejusdem in hac causa; ex parte vero Ecclesiarum, Octaviano archipresbytero S. Triphonis, Nicolao justo ejusdem ecclesiae clerico, Romano archipresbytero Sancti Salvatoris de Sere, Leone Archipresbytero Sancti Nicolai de praefecto, Carisomo presbytero ejusdem ecclesiae, Jordano de Malabranca, Corrado nepote suo, Stephano Filio Corradi. Nulli ergo omnino hominum liceat hanc nostrae confirmationis paginam infringere, vel ei [Col. 1394D] ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum. Amen.

    Ego Clemens catholicae Ecclesiae episcopus.
    Ego Albinus divina permissione. tit. S. Crucis in Jerusalem presb. card.
    Ego Bobo tit. S. Anastasiae presb. card.
    Ego Alexius tit. S. Susannae presb. card.
    Ego Petrus S. Laurentii in Damaso presb. card.
    Ego Jac. diac. card. S. Mar. in Cosmedin.
    Ego Octavianus SS. Sergii et Bacchi diac. card.
    Ego Gregorius S. Mariae in Porticu diac. card.
    Ego Bernardus S. Mariae Novae Diac.
    [Col. 1395A] Ego Joannes S. Theodori diac. card.


Datum Laterani, per manum Moysi Sanctae Romanae Ecclesiae subdiaconi et vicem agentis cancellarii, pridie Nonas Novemb., indictione VII, Incarnationis Dominicae anno 1188, pontificatus vero domini Clementis papae III, anno primo. Amen.



XCIII. Privilegium pro monasterio Casinensi. (Laterani, Nov. 19.)
[TOSTI, Storia di Monte-Casino, II, 214.]

CLEMENS episcopus, servus servorum Dei, dilectis filiis . . . abbati, et monachis Casinensibus, salutem et apostolicam benedictionem.

Cum vobis tam in capite quam in membris ab [Col. 1395B] apostolica sede sit concessa libera sepultura, vobis quoque de consueta clementia ejusdem sedis, cui nullo mediante noscimini subjacere, duximus indulgendum, ut quoties pro corporibus mortuorum in processione vos exire contigerit, crucem, incensum, et aquam benedictam portandi juxta morem terrae liberae, nullius contradictione vel appellatione obstante, habeatis de nostra licentia facultatem. Verum si aliqui contra vos causam movere voluerint quod libertatem hujusmodi non debeatis habere, in nostra praesentia suam justitiam assequantur.

Datum Laterani XIII Kalendas Decembris, pontificatus nostri anno primo.



XCIV. Casinense monasterium sub B. Petri et apostolicae sedis protectione suscipit. Coenobium idem, caeteris per Occidentem praeferendum esse declarat. Abbatem ejusdem coenobii in conventibus, superiorem caeteris abbatibus locum tenere ac priorem sententiam proferre decernit. (Laterani, Nov. 21.)
[MARGARINI, Bullar. Casin., II, 216.]
[Col. 1395C]

CLEMENS episcopus, servus servorum Dei, dilectis filiis ROFFRIDO abbati monasterii S. Benedicti Casinensis ejusque fratribus tam praesentibus quam futuris, regularem vitam professis, in perpetuum.

Omnipotenti Deo cujus melior est misericordia [Col. 1395D] super vitas gratias agimus, quoniam gloriosus in sanctis suis atque miserabilis est, et virtutes suas ubicunque vult, ineffabili bonitate ostendit. Ipse quippe dignationis suae potentia beatissimum Benedictum patrem omnium constituit monachorum. Ipse enim monasticae legis latorem et operatorem esse disposuit. Ipse illius meritis, Casinense monasterium in quo, et sanctissime vixit, et gloriosissime obiit, omnibus per occidentem monasteriis, clementi benignitate, praefecit. Quoniam igitur dignum est ut tam celebre et solemne monasterium, apostolica sedes specialius amplectatur, monasterium ipsum ad exemplar Romanorum pontificum praedecessorum nostrorum felicis memoriae, sub sancti Petri et nostra protectione suscipimus, et [Col. 1396A] praesentis scripti pagina communimus. Praeterea praedecessorum nostrorum sanctae memoriae Urbani et Calixti Romanorum pontificum vestigia subsequentes, vestrumque coenobium caeteris per occidentem coenobiis praeferendum asserimus. Et tam te quam successores tuos in omni conventu episcoporum, seu principum, superiorem omnibus abbatibus consedere, atque in judiciis priorem caeteris sui ordinis juris sententiam proferre sancimus. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, et a sacratissimo corpore ac [Col. 1396B] sanguine Dei et Domini Redemptoris nostri Jesu Christi aliena fiat, atque in extremo examine ditrictae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen, amen.

Datum Laterani, per manum Moysi sanctae Romanae Ecclesiae subdiaconi, vicem agentis cancellarii, X Kalend. Decembris, indictione VIII, anno Incarnationis Dominicae 1188, pontificatus vero domni Clementis papae III anno I.



XCV. Ecclesiam S. Michaelis Nonantulanam tuendam suscipit ejusque possessiones et privilegia confirmat. (Laterani, Nov. 22.)
[TIRABOSCHI, Storia di Nonantola, II, 317.]
[Col. 1396C]

CLEMENS episcopus, servus servorum Dei, dilectis filiis SIGIFREDO archipresbytero et universis canonicis ecclesiae S. Michaelis juxta Nonantulae castrum sitae, tam praesentibus quam futuris canonicam vitam ducentibus, in perpetuam memoriam.

Monet nos apostolicae sedis, cui, licet immeriti, deservimus, auctoritas pro ecclesiarum statu provida circumspectione satagere, et ne malignorum rapinis vel molestiis exponantur, apostolicum ipsis patrocinium impertiri. Eapropter, dilecti in Domino [Col. 1396D] filii, vestris justis postulationibus clementer annuimus, et praefatam ecclesiam S. Michaelis, in qua divino estis obsequio mancipati, ad exemplar felicis recordationis Alexandri et Urbani PP. praedecessorum nostrorum sub beati Petri et nostra protectione suscepimus, et praesentis scripti communivimus privilegio, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis ducimus exprimenda vocabulis.

[Col. 1397A] Locum ipsum in quo praefata ecclesia sita est, cum omnibus pertinentiis suis, et terris tam cultis quam his quae ad cultum pervenerint; ecclesiam quoque S. Mariae de la Banzola, ecclesiam S. Laurentii, ecclesiam S. Salvatoris, ecclesiam S. Nicolai, ecclesiam S. Mariae del Cantone, ecclesiam S. Senesii, ecclesiam S. Mariae de Reduto, ecclesiam S. Petri de Rubiaro, ecclesiam S. Michaelis de Senaida, ecclesiam S. Joannis de Gazo, ecclesiam S. Ambrosii, ecclesiam S. Joannis de Runco, ecclesiam S. Mariae de Bagazzano, ecclesiam S. Joannis de Panaro, ecclesiam SS. Cosmae et Damiani de Ravarino, ecclesiam S. Agnetis de Ronco de Praeposo. Decimas quoque a bonae memoriae Rodulpho quondam abbate Nonant. monasterii cum [Col. 1397B] consilio et assensu capituli sui a strata Claudia usque ad Portiolam, et a Mucia usque ad Panarum flumen, et ultra Panarum usque ad Fossam scuram, quidquid et quantum ab hominibus villae praedicti fluminis seu Nonantulae habitatoribus laboratur vel laborabitur ecclesiae vestrae concessas, quemadmodum in privilegiis praedecessorum nostrorum felicis recordationis Sergii, Alexandri et Urbani Romanorum pontificum noscitur rationabiliter contineri, et decimas terrarum de curte de Sicco et Crepacore positarum, scilicet juxta fluvium currentem per pontem longum inferius, superius vero infra fossam, quae dicitur Rabiosa, ex altera parte infra Bisentulum, et fossam quae dicitur cenosa, [Col. 1397C] prout eas rationabiliter acquisistis, has siquidem omnes sicut impraesentiarum canonice et pacifice possidetis vobis vestrisque successoribus auctoritate apostolica confirmamus, statuentes et penitus inhibentes ne laicis personis a quoquam in beneficium concedantur.

Praeterea villa quae dicitur Salicetum, sicut pro sollicitudine et cura, quam in divinorum celebratione officiorum, in receptione hospitum, in luminarium et architecturae provisione, in decimis et oblationibus inter fratres dividendis, prae caeteris habere dignosceris, archipresbytero ejusdem ecclesiae concessa est; tibi tuisque successoribus illibata permaneat. Porro ne cordi contrito et humiliato atque se suis excessibus satisfacere volenti [Col. 1397D] exhibere condignam poenitentiam denegetur, ad exemplar jam dictorum praedecessorum nostrorum super criminalibus culpis illorum, qui ad jus praefati monasterii pertinent et nulli episcopo subjecti sunt, ligandi et solvendi, cum consilio tamen alicujus religiosi et discreti episcopi, si necessitas incubuerit, liberam tibi concedimus facultatem. Antiquas quoque ac rationabiles consuetudines et libertates seu et dignitates in ecclesia vestra hactenus observatas, ratas habemus, easque perpetuis temporibus illibatas permanere censemus, et ne quis vos vel ecclesiam ipsam novis aut indebitis exactionibus aggravare praesumat, auctoritate apostolica prohibemus.

Decernimus ergo ut nulli omnino hominum liceat [Col. 1398A] praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate, et Nonantulani monasterii canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei Domini Redemptoris [Col. 1398B] nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

    Ego Clemens catholicae Ecclesiae episcopus ss.
    Ego Joannes presb. card. tit. S. Marci.
    Ego Albinus tit. S. Crucis in Jerusalem presb. card.
    Ego Rodulphus tit. S. Praxedis presb. card.
    Ego Bobo tit. S. Anastasiae presb. card.
    Ego Alexius tit. S. Susannae presb. card.
    [Col. 1398C] Ego Bobo diaconus cardinalis S. Mariae in Cosmedin.
    Ego Gregorius diaconus cardinalis S. Mariae in Porticu.
    Ego Joannes S. Theodori diaconus cardinalis.
    Ego Bernardus S. Mariae Novae diaconus carnalis.


Datum Laterani, per manum fratris Moysi Lateranensi canonici S. Romanae Ecclesiae subdiacon. vicem agentis cancellarii, X Kalend. Decembr., indictione VII, Incarnationis Dominicae anno 1188, pontificatus vero domini Clementis papae III anno primo.



XCVI. Monasterii S. Martini Metensis protectionem suscipit disciplinamque ac possessiones confirmat. (Laterani, Nov. 29.)
[Histoire de Metz, III, Pr., p. 144.]
[Col. 1398D]

CLEMENS episcopus, servus servorum Dei, dilectis filiis abbati monasterii Sancti Martini Metensis ejusque fratribus tam praesentibus quam futuris, regularem vitam professis in perpetuum.

Religiosam vitam eligentibus apostolicam convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus annuentes, praefatum beati Martini Metensis [Col. 1399A] monasterium in quo, auctore Deo, divino estis obsequio mancipati, sub beati Petri et nostra protectione suscipimus, et apostolicae sedis privilegio communimus. Imprimis siquidem statuentes ut ordo monasticus, qui secundum Deum et Beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea, quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda [Col. 1399B] vocabulis:

Conductum ecclesiae Sancti Martini cum decima, et totam decimam perticarum, et . . . . . . terrae, et villam ipsam cum boum et centania; conductum ecclesiae de Hatrise (Hatrize) et mansum unum; et capellam de Valleroi; capellam Sancti Juliani cum atrio; allodium de Wazumaitul, et molendinum et terram de Burtville (Burville), et de Boumont (Beaumont); conductum ecclesiae de Abba isvilla (Abbeville), villam ipsam cum banno, totam decimam sartacionum et apum; conductum ecclesiae de Sauneio (Sauny); conductum ecclesiae de Vineolis (Vigneules), cum tota decima perticarum, medietatem decimae ultra rivulum et villam ipsam [Col. 1399C] cum banno; conductum Sancti Hilarii Metensis; conductum ecclesiae de Otranges, tertiam partem villae cum banno, capellam ipsius loci et decimam perticarum; conductum ecclesiae de Guelanges (Gueblanche), et duos jornales terrae; conductum ecclesiae de Mayaco (Maye), ecclesiae de Guen (Goin), ecclesiae de Faumacres (Famech) cum capella de Morlanges; conductum ecclesiae de Celleio (Sailly) cum capellis, et de Juez decimam indominicatae terrae; conductum ecclesiae de Luceio (Lucy) cum tota decima laborum, fructuum, et villam ipsam cum banno; capellas cum oblationibus Sancti Christophori, Sanctae Mariae de Buis (Bey), Braconis vallis (Baronville), villam ipsam cum banno, decimam a regia superius sartacionum et opum; [Col. 1399D] etiam decimam indominicatae terrae de Scholanges, et villam ipsam cum banno; conductum ecclesiae de Buseio (Busy), cum capellis et totam decimam perticarum et indominicatae terrae ducis, et decimam de duabus domibus quae sunt in atrio, et ex ipsis quatuor denarios, et de duobus molendinis quatuor denarios; duas partes oblationum in festivitate Omnium sanctorum, Nativitate Domini et in Pascha; duas etiam partes de eleemosynis defunctorum, infra octo dies Paschae, et infra tredecim dies Natalis Domini, vel in ipso die omnium sanctorum; et quatuor solidos, et quartarum annonae pro manso uno, pratum indominicatum, et de sarlatione et decima pascationis porcorum quatuor solidos; et totam decimam indominicatae terrae Sanctae [Col. 1400A] Mariae Virdunensis; apud Moulins mansum unum cum banno; potestatem Mauridomus cum capella; totam decimam molendinorum, pratorum et omnium laborum fratrum et sartationum, et totam decimam nutrimentorum fratrum et de indominicatis terris et de accingiis quartariis ad manus abbatum venientibus; similiter de Busiaco totam decimam nutrimentorum domus et regalis fisci; et sicut de Mauridomo decimam de accingiis et quartariis ad manus abbatum venientibus, laborum fratrum, molendinorum, pratorum et quatuor denarios pro palo de Chinel; ecclesiam de Condeto, cum capellis de Wormeranges et Sancti Germani, et villam ipsam cum banno; piscaturam ab Arnulphi fonte usque Astat, et Conis usque ad Bruscas; et [Col. 1400B] apud Vy sexdecim mensuras salis et sex solidos, et dimidium pro manso uno; libertatem etiam in ministerialibus creandis, vel amovendis, et totam decimam indominicatae terrae quae ad ecclesiam ipsam pertinet; et de angeria triginta denarios in villa Sancti Martini, et in Vineolis, et in Otranges pro quolibet manso; in Abbatisvilla etiam duos solidos; in aliis villis, tantum de angeria, quantum de censu, in festo Sancti Martini; libertatem quoque tam atrii memoratae ecclesiae Sancti Martini, quam omnium grangiarum suarum, ab omni exactione et procuratione advocatorum; a pastore de Buseio duos solidos; similiter de Atrise, de Famacres, de Guelanges, de Otranges, de Guen et de Cerleio, [Col. 1400C] Sane novalium vestrorum quae propriis manibus aut sumptibus colitis, nullus a vobis decimas exigere vel extorquere praesumat. Sepulturam quoque ipsius monasterii liberam esse decernimus, ut eorum devotioni et extremae voluntati, qui illic sepeliri deliberaverint, nisi forte excommunicati vel interdicti sint, nullus obsistat, salva justitia ecclesiarum illarum a quibus mortuorum corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris, secundum Dei timorem et beati Benedicti Regulam, duxerint eligendum; chrisma vero, oleum sanctum, consecrationes altarium [Col. 1400D] seu basilicarum, ordinationes monachorum qui ad sacros ordines fuerint promovendi, sive clericorum ejusdem monasterii cellis vel ecclesiis pertinentium, a dioecesano suscipietis episcopo, siquidem catholicus fuerit et gratiam atque communionem apostolicae sedis habuerit, et si ea gratis et sine pravitate exhibere voluerit, alioquin ad quemcunque malueritis antistitem recurratis qui nostra fultus auctoritate, quod postulatur indulgeat.

Decernimus ergo ut nulli omnino hominum liceat praefatum coenobium temere perturbare, aut ejus possessiones auferre, vel ablatas retinere, minuere, aut injuste datas suis usibus vindicare, temere seu temerariis vexationibus fatigare, sed omnia integra conserventur eorum, pro quorum gubernatione ac [Col. 1401A] sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia.

Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi praesumptionem suam congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco sua jura servantibus [Col. 1401B] sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Joannes, presbyter cardinalis titulo Sancti Marci.
    Ego Pandulphus, presbyter cardinalis Basilicae XII Apostolorum.
    Ego Albinus, presbyt. card. Sanctae Crucis in Jerusalem.
    Ego Rodulphus, tit. Sanctae Praxedis, presbyter card.
    Ego Bob. tit. S. Anastasiae presb. card.
    Ego Alexius, tit. S. Susannae presb. card.
    [Col. 1401C] Ego Jacobus, diaconus cardinalis Sanctae Mariae in Cosmedin.
    Ego Octavianus, Sanctorum Sergii et Bacchi diac. card.
    Ego Gregorius, beatae Mariae in Porticu, diac. card.
    Ego Joannes Sancti Theodori diac. card.
    Ego Bernardus Sanctae Mariae Novae diac. card.
    Ego Gregorius Sanctae Mariae in Aquino diac. card.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, III Kal. Decembris, indict. VI, Incarnationis Dominicae anno 1188, pontificatus vero domni Clementis papae III, anno primo.



XCVII. B[alduino], archiepiscopo Cantuariensi, praecipit, ut monachis Cantuariensibus quae abstulerit intra dies XL restituat. Privilegia et sedis apostolicae et Ecclesiae Cantuariensis in constituendo priore novo laedi vetat; alioquin R[adulfum], presbyterum cardinalem tit. S. Praxedis, legatum suum, severitate usurum ostendit. (Laterani, Dec. 10.)
[GERVASII Chron. ap. TWYSDEN H. A. Scr., I, 1537.]
[Col. 1401D]

CLEMENS episcopus, servus servorum Dei, venerabili fratri B. Cantuariensi archiepiscopo, salutem et apostolicam benedictionem.

Quanto in Ecclesia Dei scientiae munere et religionis praeemines honestate, dignitatis apicem in partibus Anglicanis obtines ampliorem tanto decet [Col. 1402A] charitatem tuam vigilantiori studio a subjectorum injuriis vel oppressionibus temperare, et his postpositis quae justitiae pulchritudinem decolorant, odoremque bonae opinionis exstinguunt, obedientiam et reverentiam debitam majoribus exhibere. Unde non sine causa miramur quod, sicut nobis proponitur, post appellationem ad sedem apostolicam factam, et bonae memoriae prohibitionem Urbani praedecessoris nostri, adeo circa novae capellae constructionem et alia multa manus tuas in Ecclesiae tibi commissae fratrum molestias aggravasti, ut nihil eis de interpositae appellationis remedio accessisse, prout ratio juris expostulat existimetur, nec tu honori sacrosanctae Romanae Ecclesiae matris tuae videaris prout oportuit detulisse. Licet [Col. 1402B] autem propositum nobis sit fraternitati tuae, quantum cum Deo possumus deferendi, et personam tuam in omnibus quae ex officio nobis incumbunt, statuerimus honorare, quia tamen eorumdem fratrum pressuras pariter et clamores cum bona conscientia praeterire clausis oculis nec possumus, nec debemus, fraternitati tuae de consilio fratrum nostrorum per apostolica scripta mandamus et districte praecipimus quatenus, contradictione et occasione postposita, eo etiam non obstante si te abesse contigerit ab Ecclesia, quidquid post appellationem ad sedem apostolicam factam, vel praedecessoris nostri prohibitionem in opere capellae actum est, non differas demoliri, revocans et deducens [Col. 1402C] prorsus in irritum, quidquid de instituendis canonicis et aliis circa capellam factum est et perperam innovatum. Eos etiam qui post inhibitionem saepedicti praedecessoris nostri in capella ipsa divina officia celebrare praesumpserunt, donec condignam nobis satisfactionem exhibeant, ab officio et beneficio habeas interdictos, Ministros conventus quos post appellationem interpositam amovisti, quos et idem praedecessor noster restituit habeas restitutos, et eos quos pariter post appellationem interpositam excommunicare vel suspendere voluisti, habeas nihilominus absolutos, et universa quae post appellationem ipsam in eorum gravamen attentata sunt, in invasione videlicet villarum et possessionum suarum, reddituum quoque et aliorum [Col. 1402D] quae ante appellationem habuerant, et ablatione similiter aliarum rerum, in statum pristinum, appellatione et contradictione cessante, reducas. Ad haec quia, secundum formam juris, post appellationem nihil est innovandum, volumus et praecipimus ut pendente judicio in eorumdem fratrum detrimentum circa statum monasterii nihil omnino satagas immutare. Nihilominus praecipiendo mandantes, ut omnia quae ipsis monachis a tempore promotionis tuae, vel post appellationem vel ante absque juris ordine illicite abstulisti, in ecclesiis, exeniis, villis, possessionibus, redditibus, seu rebus aliis, cum congrua recompensatione fructuum postea illicite perceptorum, et libertatibus et administratione competenti et libera, infra XL dies post harum receptionem [Col. 1403A] litterarum restituere non moreris. Ipsis quoque monachis praecipiendo mandamus, ut si ab eodem tempore aliqua contra jus tuum et honorem praesumpserint, satisfactionem tibi, appellatione remota, exhibeant competentem. Quia vero prior monasterii in prosecutione negotii concessit in fata, volumus et praecipiendo mandamus ut in institutione prioris, contra privilegia sedis apostolicae et Regulam beati Benedicti et consuetudinem Ecclesiae hactenus observatam non procedas, et si feceris, appellatione remota non differas revocare, nullis litteris obstantibus a sede apostolica impetratis. Alioquin dilecto filio nostro R. titulo Sanctae Praxedis presbytero cardinali apostolicae sedis legato dedimus in mandatis, ut apostolica auctoritate [Col. 1403B] te et omnes contradictores, et monachos ipsos, si rebelles exstiterint, ad hoc remoto appellationis obstaculo, ecclesiastica districtione compellat.

Datum Laterani, IV Idus Decembris, pontificatus nostri anno primo.



XCVIII. Monasterium S. Nicolai de Frutino tuendum suscipit ejusque disciplinam, possessiones et privilegia confirmat. (Laterani, Dec. 12.)
[D. Erasmi GATTULA, Supplem. historiae Cassinensis, tom. I, p. 200.]

CLEMENS episcopus, servus servorum Dei, dilectis filiis abbati S. Nicolai in Trotino, ejusque fratribus, tam praesentibus quam futuris, regularem vitam [Col. 1403C] professis in perpetuum.

Quoties nobis . . . . . . . . Religioni et honestati convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus annuentes, praescriptum monasterium S. Nicolai quod ad jus seu provisionem Cassinensis monasterii pertinet sub beati Petri et nostra protectione suscipimus, et praesentis scripti privilegio communimus, in primis siquidem statuentes ut ordo monasticus, qui in ipso monasterio secundum Dei timorem, et S. Benedicti Regulam atque institutionem praedicti monasterii Cassinensis institutus esse dignoscitur, perpetuis ibidem temporibus [Col. 1403D] inviolabiliter observetur. Praeterea, quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant; in quibus haec propriis duximus exprimenda vocabulis:

Ecclesiam S. Martini juxta ipsum monasterium, ecclesiam S. Jacobi, turrem de Summosano cum ecclesia S. Mariae, tenimentum in Gardeto, et Laterneto, casale de Tocsano cum ecclesia S. Mariae, castellum de Cerreto cum ecclesia S. Angeli, castellum de Nepocsano cum ecclesia S. Martini, [Col. 1404A] ecclesiam S. Salvatoris in Rusticiliane, ecclesiam S. Sylvestri, ecclesiam S. Scholasticae, ecclesiam S. Mariae in Camerone, ecclesiam S. Mariae de Biensa, tenimentum in Artesano, et in Pucsatello, tenimentum juxta Salanellum cum uno molendino in arenariae, tenimentum terrae mille modiorum, tenimentum in Velleri; et in Allano portionem Gerardi de Totonis Frum, de castello Velleri, cum ecclesia S. Angeli intus etiam in ipso castello, et per diversa loca terrae modia mille, Pojum de Festagiano cum ecclesia S. Savini, Pojum de Varano cum ecclesia S. Juvenalis, ecclesiam S. Petri ad Allianum, ecclesiam S. Andreae, ecclesiam S. Felicis ad Tullianum cum pertinentiis suis, in Calducso, ecclesiam S. Salvatoris cum casale suo, [Col. 1404B] Pojum de Spoltino cum pertinentiis suis; Pojum de Botunto cum ecclesia S. Petri, et omnibus pertinentiis, et unum sedium Molendini . . . . insulam de Ficu, tenimentum in Arn . . . . . collem de Ascutula, cum duobus Molendinis casalem de Aven . . . . tenimentum in pla . . . . . et in Sportellis, tenimentum in Pacsano, et in plano de Mortula terram duo millia modiorum, tenimentum in Paragano, et in Monteaureo, tenimentum in Sorbellis, et in Grecana, tenimentum in Cerritulo, et in Fontejano, tenimentum in Nepocsano, in Vi[.....]o de Naretulo, et Moserano in Aprutio; quartam partem de Collerotundo, quartam partem de Frundarolo et duodecim mansiones hominum, cum ecclesia S. Angeli ad Saldinum, et ecclesiam S. Salvatoris, et S. Crucis ad [Col. 1404C] Scilianum, tenimentum de Oferano, centum modia terrae in Roccha de Cameliano, ecclesiam ad Cellas, et ecclesiam S. Petri, et tenimentum per diversa loca modiorum mille, castellum de Montino cum pertinentiis suis, curtem de Cabiano cum ecclesia S. Nicolai, et omnibus pertinentiis suis, castellum de Oregnano cum introitu et exitu suo, ecclesiam S. Mariae et ecclesiam S. Petri cum pertinentiis de Pacsano; et in campo Nerino, et Fageto modiorum mille, tenimentum in Paterno, et Ancarano, castellum de Carrusa, et ecclesiam S. Angeli cum omnibus pertinentiis suis, ecclesiam S. Martini in Barano cum pertinentiis suis, ecclesiam S. Donati in campo Nerino, ecclesiam S. Martini in Galegnano [Col. 1404D] cum pertinentiis suis, ecclesiam S. Flaviani in Torano cum pertinentiis suis, in Colondelle ecclesiam S. Salvatoris, et duodecim mansiones hominum in pertinentiis castelli de Cosenulis, ecclesiam S. Martini cum pertinentiis suis, ecclesiam S. Joannis de ad Gavanne cum pertinentiis suis. In ejusdem pertinentiis ecclesiam S. Felicitatis cum curte sua, tenimentum ad Pat., tenimentum in Ripa Alta, ecclesiam S. Benedicti de Cabiano cum pertinentiis suis, castellum Montorii ad mare cum ecclesia S. Salvatoris; in Tortoreto, Pojum Oddonis, cum ecclesia S. Liberatoris, Pojum de Foreman, cum ecclesia S. Angeli, Pojum de Tassello cum pertinentiis suis, et cum uno molendino in Bibrata, tenimentum de Laciano cum ecclesia S. Pardi, tenimentum [Col. 1405A] in Ponesano cum littore maris in piscatione sua. In tentorium Tor . . . . . et pertinentiis suis donationes Transmundi comitis . . . . . . . cum ecclesia S. Pauli, ecclesiam S. Vitalis cum pertinentiis suis, ecclesiam S. Stephani ad Cesule, ecclesiam S. Gervasii, ecclesiam S. Laurentii cum castello de Patemo, ecclesiam S. Angeli in Cucero, ecclesiam S. Laurentii ad Monianum cum tenimentis suis, ecclesiam S. Mariae in Romeliano cum pertinentiis suis, castellum de Casa Domnica cum duobus molendinis, curtem de Antojano in integrum cum ecclesia S. Crucis, ecclesiam S. Petri ad Opacum cum pertinentiis suis, ecclesiam S. Flatiani, ecclesiam S. Joannis in castello de Ripa, ecclesiam S. [Col. 1405B] Joannis ad Bacclianum, cum castellis et pertinentiis de Cacsiano, diversa tenimenta in territorio de Podio, ecclesiam S. Victoriae, ecclesiam S. Aegidii, et S. Rustici cum pertinentiis suis, castellum de Pharaone cum pertinentiis suis, in comitatu Pinnehen. In territorio de Bassano tenimentum quoddam cum uno molendino in fluvio de Maone, ecclesiam S. Joannis de Gaminaro cum pertinentiis suis, ecclesiam S. Mariae super ipsam ecclesiam S. Joannis, ecclesiam S. Crucis de Scafeniano, Pojum S. Angeli de Camarda cum ecclesia S. Angeli et S. Savini, et terrae per diversa loca modiorum duo millia, curtem de Caeseriano cum tenimentis suis, ecclesiam S. Petri ad Collealtum cum uno molendino, ecclesiam S. Mariae ad Eubillos, curtem in [Col. 1405C] Albeto cum tenimentis suis, tenimentum in Caesellejano, in fluvio Magone, et rivo de Temerino, ecclesiam S. Cassiani, cum curte, et omnibus pertinentiis suis, ecclesiam S. Petri, et S. Crucis de Monte, ecclesiam S. Agnetis, ecclesiam S. Joannis, ecclesiam S. Andreae de Collegraeco cum cellis et pertinentiis suis, ecclesiam S. Salvatoris de Castellis cum castello suo, ecclesiam S. Martini in loco, qui dicitur ad Caeselian. et Pacsanum, ecclesiam S. Martini in campo de Jove, ecclesiam S. Petri in loco qui dicitur Valdaresco, et in rivo Eutoso, et S. Mauro, et ficu Nereca juxta fluvio fine, castellum de Genestrule, cum ecclesia S. Nicolai, Pojum de Pecsano, cum terris de Roceto modiorum [Col. 1405D] tria millia, ecclesiam S. Victorini, S. Salvatoris et S. Sylvestri, ecclesiam S. Mariae in loco qui dicitur Genestrule, ecclesiam S. Salvatoris in Bifero cum pertinentiis suis, ecclesiam S. Crucis in Cerreto, ecclesiam S. Martini in Solenianum, insulam de Marnarolo cum tenimentis suis, ecclesiam S. Mariae de Casaleneja cum pertinentiis suis, ecclesiam S. Donati . . . . . . . cum pertinentiis suis. In Termulis, ecclesiam S. Pauli de . . . . . . Actico, tenimentum de Petacsato cum aqua, et piscatione maris, ecclesiam S. Georgii de Montecello in territorio Esculano, curtem de Morule cum ecclesia S. Salvatoris ad locum qui dicitur Ableto, et tenimentum per mensura ducentorum modiorum, curtem de Tolleman. cum tenimentiis suis, ecclesiam S. Savini cum pertinentiis [Col. 1406A] suis; in loco qui dicitur Frisian., ecclesiam S. Vincentii cum pertinentiis suis et uno molendino in flumicello, castellum de Pecsano cum ecclesia S. Salvatoris, Pojum de Petra Capellata, cum ecclesia S. Petri, ecclesiam S. Archangeli in Poppleto cum terris duo millia modiorum, castellum de Ancarano cum ecclesia S. Mariae, et terris modiorum mille in marchia, ecclesiam S. Benedicti in Salbuceto, juxta fluvium Tisinum, ecclesiam S. Paratiadae cum casale suo, ecclesiam S. Mariae in Silvis, cum pertinentiis suis; in Ajello, ecclesiam S. Crucis, ecclesiam S. Apollinaris, ecclesiam S. Valentini, ecclesiam S. Petri in Cerreto, ecclesiam S. Quirici juxta fluvium Menoccle, ecclesiam S. Petri in Lamentian. cum pertinentiis suis, ecclesiam S. Mariae [Col. 1406B] in Libiano, ecclesiam S. Bartholomaei in campo Fullonis cum pertinentiis suis; sane novalium vestrorum quae propriis manibus aut sumptibus colitis, sive de mentionatis . . . . . . . . exigere, vel extorquere praesumat; liceat quoque vobis clericos . . . . . . liberos, et absolutos ad conversionem recipere, et eos absque contradictione aliqua retinere.

Cum autem generale interdictum terrae fuerit, liceat vobis, clausis januis, exclusis interdictis et excommunicatis, non pulsatis campanis, suppressa, voce divina officia celebrare. Prohibemus insuper ut nulli fratrum vestrorum, post factam in eodem loco professionem, fas sit nisi arctioris religionis obtentu, sine abbatis sui licentia de eodem loco [Col. 1406C] discedere, discedentem vero absque communium litterarum cautione, nullus audeat retinere. Interdicimus etiam ne vos vel ecclesiarum vestrarum saeculares personae vexationibus, vel exactionibus aliquibus inquietare audeant, aut in vos, vel in ipsarum ecclesiarum exerceant, potestatem . . . . . . . . et inquietin. aux. religionis propositum, quod sumpsistis divinis possitis obsequiis imminere. Sepulturam . . . . . . ipsius loci liberam esse decernimus, ut eorum devotioni, et extremae voluntati qui se illic sepeliri deliberaverint, nisi forte excommunicati, vel interdicti sint, nullus obsistat.

Decrevimus ergo ut nulli omnino hominum fas sit praefatum monasterium temere perturbare aut ejus possessiones auferre, vel ablatas retinere, minuere, [Col. 1406D] seu quibuslibet vexationibus fatigare, sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate, et praedicti monasterii Cassinensis debita obedientia et reverentia. Si qua igitur in futurum ecclesiastica, saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui dignitate careat reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat atque in extremo examine districtae ultioni subjaceat; cunctis [Col. 1407A] autem . . . . . . . servantibus sit pax Domini nostri Jesu Christi quatenus et fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Clemens catholicae Ecclesiae episcopus.
    Ego Joannes tit. S. Marci. presb. card.
    Ego Laborans card. presb. Sanctae Mariae trans Tyberim tit. Calixti.
    Ego Pandulphus presb. card. Basilicae XII Apostolorum.
    Ego Jacobus diaconus card. S. Mariae in Cosmedin.
    . . . . . . SS. Cosmae et Damiani diac. card.
    . . . . . . Sergii et Bacchi diaconus card.
    Ego Joannes Sancti . . . . . card
    [Col. 1407B] Ego Bernardus S. Mariae Novae diac. card.


Datum Laterani, per manum Moysi S. R. E. subdiaconi vicem agentis cancellarii . . . . . . . septima, anno Incarnationis Dominicae 1188, pontificatus vero domini Clementis papae III anno primo.



XCIX. Pacem a Petro S. Caeciliae presbytero et Sofredo S. Mariae in Via Lata diacono cardinalibus conciliatam inter Pisanos et Januenses, confirmat. (Laterani, Dec. 12.)
[TRONCI, Mem. di Pisa, 152.]

CLEMENS episcopus, servus servorum Dei, dilectis filiis consulibus et populo Pisanae dioecesis, in perpetuum.

[Col. 1407C] Inutiliter inter discordantes compositiones siccae sententiae proferentur, si ad memoriam posterorum non redigerentur in scriptum, et ad recidivae contentionis scrupulum certandum eis omnes disceptandi aditus clauderetur. Eapropter, dilecti in Domino filii, paci vestrae et tranquillitati in posterum providere volentes, compositionem quae inter vos et dilectos filios nostros consules, et populum Januensem et civitates vestras per dilectos filios Petrum tit. S. Caeciliae presbyterum, et Sofredum S. Mariae in Via Lata diaconum, cardinales apostolicae sedis legatos, est provide confirmata, sicut in eorum authentico continetur, et ipsa est a partibus sine pravitate recepta, et juramento firmata, devotioni [Col. 1407D] vestrae duximus confirmandam, auctoritate apostolica statuentes ut futuris temporibus inviolalabiliter observetur. Quam etiam juxta praedictorum cardinalium scriptum authenticum, praesenti paginae duximus inserendam de verbo ad verbum, cujus tenor talis est, videlicet:

»Petrus Dei gratia tit. S. Caeciliae presbyter, et Sofredus Sanctae Mariae in Via Lata diaconus cardinalis apostolicae sedis legati, universis Dei fidelibus in pace et dilectione colen. pacis et dilectionis amorem.

»Inter caetera, quae summo pontifici, utpote Patri et pastori universalis Ecclesiae, imminent ex officio pastoralis sollicitudinis exsequenda, curam ad hoc tenetur gerere specialem, ut materia seditionis, [Col. 1408A] et scandali, prorsus tollatur de medio, et tranquillitas inter Dei fideles per Christi gratiam et ejus sollicitudinem conformetur. Hac igitur consideratione inducti, et specialiter habentes ad subventionem terrae sanctae respectum, felicis recordationis PP. Gregorius primo, et subsequenter eidem substitutus venerabilis Pater universalis Ecclesiae Clemens per se, et sibi subditos instantissime laborarunt, ut inter Pisanos, et Januenses, quos iniqua, et periculosa guerrarum seditio diutius non absque suo et aliorum discrimine fatigaverat, per bonum pacis ad plenum possent, auxiliante Domino, reformari. Instanter proinde commoniti consules Pisanorum juraverunt, prout praedicto domino papae Clementi placuit, super omnibus controversiis quae [Col. 1408B] inter Januenses et Pisanos vertebantur, stare mandatis ejus, quaecunque per se ipsum, vel per certos nuntios, aut litteras suas eis imponeret. Et nobiles prudentesque viri Nicolanus et Picchius, nuntii Januensium consulum, continuo hoc idem in animam ipsorum consulum juraverunt. Quo facto gratanter pacis osculum ad invicem sibi dederunt. Dominus papa autem de communi consilio suorum fratrum incontinenti praecepit ipsis Januensibus, ut mille de civibus suis, quos Pisani eligerent, ut unum hominem in animam totius populi eodem modo facerent pacem juramento firmare. Similiter etiam praecepit ipsis Pisanis, ut mille de civibus suis, quos Januenses eligerent, ut unum hominem in [Col. 1408C] animam totius populi eodem modo facerent juramento firmare, quod per Dei gratiam feliciter adimpletum est. Super hoc ergo solitam et paternam gerens sollicitudinem summus pontifex ad imponendum finem supradictis litibus et controversiis, nos, licet insufficientes et immeritos, de communi fratrum consilio specialiter destinavit, certam in nonnullis articulis formam definiendi praefigens.

»De speciali itaque apostolicae sedis mandato, mercandi, imo foenerandi detestabile genus, quod donnicalia consuevistis nomine palliare in Sardinia penitus irritamus, vobis et Januensibus praecipientes sub debito juramenti, ne praeteritis hujusmodi contractibus aliquid addatis, vel ulterius de novo taliter praesumatis inire: licentiam tamen habetis [Col. 1408D] ea absque omni dolo et fraude colligere, quae vobis et tali mercatione debentur. Praecipimus etiam vobis Pisanis, ne quovis ingenio aliquod impedimentum praestetis, quominus Januenses universa pignora et possessiones quas in Sardinia habent, vel habere debent, et praecipue pignora Bartolum q. regis Arboreae quiete et pacifice teneant, quousque ipsis de sorte plenaria fuerit satisfactum. Hoc ipsum vobis Januensibus de pignoribus, et possessionibus Pisanorum sub districtu simili praecipimus observandum. Vobis quoque Pisanis districte sub debito juramenti praecipimus, ne aliquod per vos vel per alios praestetis impedimentum, quominus universi judices Sardiniae, et decem de magnatibus et potentioribus in unoquoque judicatu, et interposito [Col. 1409A] juramento, promittant omnimodam securitatem Januensibus, et universis de eorum districtu in terra, et aqua, et ubicunque habent posse, et facultatem, et ut de suis hominibus, quoties Januenses contra ipsos querimoniam deposuerint, faciant eis justitiae plenitudinem exhiberi, nec impedimento sitis, quominus praedicta juramenta securitatis in terra, et in mari firma et illibata serventur. Vobis etiam tam Januensibus quam Pisanis in commune praecipimus sub debito juramenti, ut liberam vobis adinvicem promittatis habere facultatem, atque licentiam per pelagus quocunque volueritis navigandi, et ad portum quemcunque volueritis applicandi, et exinde mercimonia transvehendi.

Praeterea vobis Pisanis sub debito juramenti praecipimus, [Col. 1409B] ne Januenses prohibeatis ad civitatem et alia loca de districtu, et fortia vestra libere accedere, et apud vos, sicut amicos, negotiari; salvis decretis ab utraque civitate absque malitia factis. De caeteris autem capitulis id statuentes praecipimus observandum, ut si qua partium se in aliquo senserit praegravatam, et voluerit justitiam postulare, illa pars contra quam fuerit querela deposita, de plano, sine omni dolo et absque ulla malitiosa dilatione, et quolibet maligno subterfugio, coram judicibus sive arbitris ab utraque parte electis, ei parti quae conquesta fuerit, exhibeat justitiae complementum: sententias quoque quas praedicti judices, sive arbitri, duxerint promulgandas, praecipimus [Col. 1409C] utrique parti, ut consules suos faciant intra quadraginta dies a tempore latae sententiae numerandos fideliter, et sine fraude exsecutioni mandare. Et ut hoc, quod statuimus debitum sortiatur effectum, praecipimus ut Januenses de civitate Pisana, et Pisani de civitate Januense ab hodie intra menses duos, vel plures, si voluerint, judices sive arbitros eligant, qui interposito juramento promittant se, quod praediximus de justitia facienda, fideliter adimplere. Ut autem, quod in fine ponitur, melius memoriae commendetur, et tam hoc quam supradicta omnia firmius observentur sub debito juramenti vobis Januensibus et Pisanis districte praecipimus, ut firmam et perpetuam inter vos de caetero pacem teneatis, et ubique tam in terra quam in mari inconcusse [Col. 1409D] servetis, et in nullo in personis, vel rebus studiose vos praesumatis offendere. Haec autem juramenta pacis per majores consules civitatis singulis annis, et per trecentos idoneos viros, quos Pisani de civitate Januense, et alios trecentos, quos Januenses de civitate Pisana duxerint eligendos, qui tamen pacem istam specialiter non viratim habuerint, et per unum publicum hominem in animam totius populi, praesente et acclamante populo de sexto in sextum annum praecipimus innovari.

Statuimus quoque ut consules sive rectores, qui pro tempore fuerint in alterutra civitate, praedicta innovationis juramenta exigant, recipiant et faciant sine dolo et fraude praestari. Si vero, quod Deus [Col. 1410A] avertat! contra pacem supra firmatam pro commune alterutrius civitatis contra alteram offendendo fuerit foris factum, pace in suo robore permanente, per archiepiscopos utriusque civitatis et duos viros jurisperitos, quos ipsi archiepiscopi elegerint, sine dolo et fraude, et malitiosa dilatione in integrum emendetur offensa. Illi autem jurisperiti, quos archiepiscopi secum elegerint, statuimus, ut juvent, quod bona fide cum ipsis archiepiscopis ad reformationem pacis laborabunt; et statuimus atque praecipimus ut consules civitatum, juxta quod archiepiscopi ordinaverint, fideliter et bona fide studeant observare, adimplere et exsecutioni mandare.

»Statuimus etiam ut consules illorum mercatorum, qui ad diversas provincias destinantur, jurent [Col. 1410B] quod de querimoniis, quae ad eos deferrentur, bona fide justitiam facient, et executioni mandabunt, et ad pacem inviolabiliter observandam absque omni fraude studium adhibebunt, et operam efficacem.

»Haec omnia supradicta ex parte domini papae et auctoritate. Qua de mandato ejus fungimur, in hac parte vobis consulibus Pisanis et Januensibus, et per vos universitati civitatum vestrarum, quarum vicem de mandato ipsarum geritis, in hac parte mandamus atque praecipimus ut ad bonum et purum intellectum perpetuo et inviolabiliter observetis. Ut autem haec definitio, et statutum nostrum perpetuam firmitatem et irrevocabile robur obtineat praesenti scripto et sigillorum nostrorum munimine [Col. 1410C] vobis tradimus insignitum.

»Data et recitata est haec sententia in Lucana civitate, in curia domini episcopi Lucensis, praesentibus eodem domino Guillelmo episcopo Lucense, et Alcherio Vecchii Lucense potestate, et Donato de Ricottis, et Locterio Bernardi ejus consiliariis, et Bonfilio ejusdem Lucanae civitatis publico cancellario, et Forteguerra, et Rolando Guarmignani, et Jacobo de Cervasiis jurisperitis, et Salamoncello, et Ildebrandino filio Malpilii, et Borcaino Alteminello de Alteminellis, Batroso, Guidone Uberti de Fralmo, et Ildebrando de Goltellis egregiis Lucensibus consulibus, et Gargosso de Alica, et aliis pluribus nobilibus Lucanae civitatis concivibus et multis aliis Lucani populi, et praesentibus Pisanis [Col. 1410D] consulibus, videlicet Ugone Alde vicecomite, Ildebrando Bambone, et Vitale Gattabianca, et Lamberto olim Rainerii Pandulphi, et Philippo olim Vernagalli et Pipino olim Henrici Friderici; et praesentibus viris sapientibus civitatis Pisanae scilicet, Bulgherino vicecomite olim Ugonis, et Uguccione olim Lamberti Bononis, et Gaetano Burgundi, et Bulso olim Petri Albitonis, et Gulielmo filio Gerardi Seretti, et Ugone olim Bernardi Marignani judice, et notario; praesentibus quoque Nicola Ebriaco Januense consule, et Nuecelone viro utique sapiente, et Guglielmo Caligopalli publico Januense cancellario. Anno autem Incarnationis Dominicae 1188, indictione VI, Nonas Julii.«

Decernimus ergo, ut nulli omnino hominum liceat [Col. 1411A] hanc paginam nostrae constitutionis, et praedictorum fratrum nostrorum sententiae paginam infringere, vel ei ausu temerario contraire. Si qua igitur in futurum ecclesiastica, saecularisve persona hanc nostrae constitutionis paginam sciens contra eam temere venire praesumpserit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Jesu Christi aliena fiat, atque in extremo examine divinae subjaceat ultioni.

Cunctis autem praedictam compositionem et pacem servantibus sit pax Domini nostri Jesu Christi, [Col. 1411B] quatenus et hic fructum bonae actionis percipiant, et apud districtum judicem praemia aeternae pacis inveniant. Amen. Amen. Amen.

    Ego Clemens catholicae Ecclesiae episcopus.
    Ego Joannes tituli S. Marci presbyter cardinalis subscripsi.
    Ego Laborans presbyter cardinalis Sanctae Mariae trans Tyberim tituli S. Calixti subscr.
    Ego Pandulphus presbyter cardinalis basilicae XII Apostolorum, subscr.
    Ego Albinus tituli S. Crucis in Jerusalem presbyter cardinalis subscr.
    Ego Alexander presb. card. tit. Sanctae Susannae subscr.
    Ego Hiacynthus Sanctae Mariae in Cosmedin diac. [Col. 1411C] card. subscr.
    Ego Gratianus SS. Cosmae et Damiani diac. card. subscr.
    Ego Octavianus SS. Sergii et Bacchi diac. card. subscr.
    Ego Gregorius S. Mariae in Porticu diac. card. subscr.
    Ego Joannes Felix S. Eustachii diac. card. juxta templum Agrippae subscr.
    Ego Joannes Sancti Theodori diaconus cardinalis subscr.
    Ego Bernardus Sanctae Mariae Novae diac. card. subscr.
    Ego Gregorius Sanctae Mariae in Aquiro diaconus [Col. 1411D] card. subscr.


Datum Laterani, per manum Moysi Sanctae Romanae Ecclesiae subdiaconi, vicem agentis cancellarii, II Idus Decembris, anno 1188, pontificatus vero Clementis papae III anno primo.



C. Privilegium pro Roffrido abbate Cassinensi. (Laterani, Dec. 13.)
[D. TOSTI, Storia di Monte-Casino, II, 214.]

CLEMENS episcopus, servus servorum Dei, venerabilibus fratribus archiepiscopis et episcopis, in quorum episcopatibus sunt ecclesiae, et alia bona monasterii Cassinensis, salutem et apostolicam benedictionem.

Cum monasterium Cassinense inter alia monasteria [Col. 1412A] magnae sit dignitatis, et nominis, et ad Romanam Ecclesiam nullo mediante pertineat, circa statum ejus communi et speciali debito vigilare nos convenit, et ipsius jura pastoralis sollicitudinis studio conservare, ne de minori possemus diligentia reprehendi, si bona ejus aliquorum pateremur violentiis, vel rapinis exponi. Hac itaque consideratione inducti ad exemplar praedecessorum nostrorum dilecto filio nostro R. Cassinensi abbati per privilegium fratrum nostrorum subscriptionibus roboratum duximus indulgendum, ut in malefactores monasterii sui, si archiepiscopi vel episcopi, in quorum episcopatibus habitant, secundo vel tertio requisiti do ipsis justitiam facere noluerint vel distulerint, ecclesiasticam sententiam proferendi de auctoritate [Col. 1412B] nostra libere habeat facultatem. Inde est quod fraternitati vestrae per apostolica scripta mandamus atque praecipimus, quatenus de malefactoribus praescripti monasterii parochianis vestris, de quibus idem abbas vel fratres ejus, vel ipsorum nuntius apud vos querimoniam deposuerint, dilatione, et conditione cessante, districtam justitiam faciatis, vel sententiam, quam idem abbas in eos juxta indulgentiam sedis apostolicae dederit, sublato appellationis obstaculo firmiter observetis, et usque ad dignam satisfactionem jubeatis ab omnibus observari. . . . . .

Datum Laterani, Idibus Decembris pontificatus nostri anno primo.



CI. Privilegium pro monasterio S. Petri Massae montis Neronis. (Laterani, Dec. 15.)
[UGHELLI, Italia sacra, II, 814.]
[Col. 1412C]

CLEMENS episcopus, servus servorum Dei, dilectis filiis MILONI abbati S. Petri Massae montis Neronis, ejusque fratribus, tam praesentibus quam futuris, regularem vitam professis, in perpetuum.

Religiosis desideriis, etc. Praefatum monasterium in vestro territorio constitutum et in allodio beati Petri constructum, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus. In primis siquidem statuimus, ut ordo monasticus, [Col. 1412D] qui ibi secundum Deum et Beati Benedicti Regulam institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, etc., usque exprimenda vocabulis: In comitatu Corcellano ecclesiam S. Mariae in Sorripule, ecclesiam S. Andreae in Petroniano, ecclesiam S. Christophori in Barbiano; in comitatu Senogalliensi ecclesiam S. Bartholomaei cum pertinentiis suis; in comitatu Eugubino ecclesiam S Agathae in capite; ecclesiam S. Mariae in Villano, ecclesiam S. Mariae in Belforte, ecclesiam S. Sylvestri in Testo cum pertinentiis earum. Ad instar etiam praedecessorum nostrorum felicis memoriae Benedicti, atque Joannis Romanorum pontificum confirmamus vobis quidquid infra praescriptos [Col. 1413A] fines in praesenti indictione septima possidere videmini, et infra hos fines. A primo latere terra Calliensis, a secundo aqua Glaciata, a tertio vallis Major, a quarto aqua, quae vocatur Partita, a quinto terra Major, a sexto terra Lucelana. Necnon concedimus vobis, et confirmamus terram, quae vestro monasterio in Massa montis Neronis pertinere videtur, salvo nimirum jure, atque dominio sanctae R. E., cui Deo auctore deservivimus, cujus juris supradicta omnia existunt, consecrationes altarium, seu basilicarum, ordinationes clericorum qui ad sacros ordines fuerint promovendi, a quocunque malueritis episcopo recipietis (siquidem Catholicus fuerit, et gratiam atque communionem apostolicae sedis habuerit, et id vobis absque pravitate impendere [Col. 1413B] voluerit) alioquin quemcunque malueritis antistitem, qui nostra fultus auctoritate, quod postulatur impendat. Sepulturam quoque loci ipsius liberam esse sancimus, ut eorum donationi, et extremae voluntati, qui illic sepeliri deliberaverint (salva tamen justitia illarum ecclesiarum, a quibus mortuorum corpora efferuntur).

Decernimus ergo ut nulli omnino, etc. Si qua igitur, etc.

Cunctis autem. etc. Amen, amen.

    Ego Clemens catholicae Ecclesiae episcopus.
    Ego Joannes tituli Sancti Bacchi presbyter cardinalis.
    Ego Laborans tituli Sanctae Mariae trans Tyberim, tit. Calixti.
    [Col. 1413C] Ego Pandulphus presb. card. Basil. XII Apostolorum.
    Ego Albinus tit. S. Crucis in Hierusalem presb. card.
    Ego Bobo tituli Sanctae Anastasiae presbyter cardinalis.
    Ego Alexander tituli Sancti Sylvestri presbyter card.
    Ego Jacobus diaconus cardinalis S. Mariae in Cosmedin.
    Ego Gratianus Sanctorum Cosmae et Damiani diaconus card.
    Ego Gregorius Sanctae Mariae in Porticu diac. card.
    Ego Bernardus Sanctae Mariae Novae diaconus [Col. 1413D] card.


Datum Laterani, per manum Moysi Sanctae Romanae Ecclesiae subdiaconi, vicem gerentis Cancellarii, XVIII Kal. Januar. ind. VII, anno Incarnationis Dominicae 1188, pontificatus vero D. Clementis papae III anno primo.



CII. (Ad preces Petri episcopi omnia privilegia quae Romani pontifices Signinae Ecclesiae quondam indulserant confirmat, ubi inter alia loca haec praecipue numerantur castella. Collis Medius, Mattelonicus, Gabilianus, Plumbinaria, Valmontonius, Lacus ac mons Fortinius.---Datum Laterani, XIV Kalend. Jan., ind. VII, anno 1188, pontificatus anno I.---Id totum jampridem eidem Petro episcopo Lucius III contulerat amplissimo privilegio, quod multum facit ad diffinienda confinia Sig inae dioecesis (Vide Patrologiae tom. CCI, in Lucio III, sub num. 67).
[UGHELLI, Italia sacra, I, 1237.]
[Col. 1414A]




CIII. Capituli ecclesiae S. Alexandri Bergomatis jura quaedam confirmat. (Laterani, Dec. 23.)
[UGHELLI, Italia sacra, IV, 472.]

CLEMENS episcopus, servus servorum Dei, dilectis filiis OBERTO Pergam. Eccles. praeposito et capitulo Sancti Alexandri, salutem et apostolicam benedictionem.

Cum ab apostolica sede, etc. Eapropter, vestris justis, postulationibus annuentes, ut vobis liceat ecclesiastica censura compellere presb. qui ordinantur, [Col. 1414B] ad fidelitatem ipsi Ecclesiae faciendam, sicuti per consuetudinem hactenus est obtentum, quod eam fidelitatem facere debent. Et ab Anastasio et Adriano praedecessoribus nostris fuit apostolico munimine confirmatum et statutum ut a susceptis ordinibus arceantur, si post susceptos ordines eam statim noluerint exhibere, et illos similiter qui ad eamdem Ecclesiam venire debent ad missam majorem in dominicis diebus, et aliis solemnitatibus, ut accedant, sicut in summorum pontificum Innoc. et Eugenii sententia continetur, et absque controversia hactenus observatum, devotioni vestrae liberam tribuimus auctor. apostol. facultatem.

Datum Laterani, X Kal. Jan., pontific. nostri an. II.



CIV. Ecclesiae SS. Felicis et Regulae Turicensis protectionem suscipit possessionesque confirmat . . (Laterani.)
[NEUGART, Cod. diplom. Aleman., II, 115.]
[Col. 1414C]

CLEMENS episcopus, servus servorum Dei, dilectis filiis WALTERO praeposito ecclesiae Sanctorum Felicis et Regulae Turegiensis, ejusque fratribus, tam praesentibus quam futuris canonice substituendis, in perpetuum.

Effectum justa postulantibus indulgere et vigor aequitatis et ordo postulat rationis, praesertim cum petentium voluntates et pietas adjuvat et veritas non relinquit. Eapropter, dilecti in Domino filii, vestris [Col. 1414D] justis postulationibus clementer annuimus, et praedictam sanctorum Felicis et Regulae ecclesiam, in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona, eadem ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant, In quibus haec propriis duximus exprimenda vocabulis:

Locum ipsum, in quo praefata ecclesia sita est, cum omnibus pertinentiis suis; ecclesiam de Chussennaco [Col. 1415A] cum tertia parte ipsius fundi, et aliis quae ibidem habetis; ecclesiam de Swanligen cum omni jure quod habetis in ea; decimas villarum Mediolani, Mure, Wittalicon, Henco, et civitatis Turegiensis. Jus etiam quod regulares canonici ecclesiae S. Martini, quae in fundo Turegiensis praepositurae consistit, tam in censu quam in decimis et proventibus aliis, vobis annis singulis exhibere tenentur cum omnibus aliis possessionibus vestris, quas juste et pacifice possidetis, vobis et per vos ecclesiae vestrae auctoritate apostolica confirmamus. Libertates quoque et communitates, nec non rationabiles et antiquas consuetudines, tam ab ecclesiasticis quam mundanis personis ecclesiae vestrae concessas et hactenus observatas, ratas habemus, easque [Col. 1415B] futuris temporibus illibatas manere sancimus. Auctoritate quoque apostolica prohibemus ne quis in vos, vel ecclesiam vestram excommunicationis, suspensionis vel interdicti sententiam sine manifesta et rationabili causa promulget, seu novas et indebitas exactiones vobis vel hominibus vestris imponat, nec advocatus ecclesiae vestrae curtes vestras aliquatenus intret, nisi de assensu vestro, vel a vobis fuerit invitatus. Obeunte vero te, nunc ejusdem loci praeposito, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communiter vel fratrum major pars consilii sanioris, sicut hactenus observatum est, secundum Deum providerint eligendum. Nec aliquis in eadem Ecclesia vestra [Col. 1415C] nisi canonicus, qui a vobis eligi debeat, instituatur plebanus.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus et commodis profutura, salva sedis apostolicae auctoritate et dioecesani episcopi justitia. Si qua igitur, etc.

Datum Laterani, per manum Moysi Romanae Ecclesiae subdiaconi, vices agentis cancellarii, III Kal. . . . . indictione sexta, Incarnationis Dominicae [Col. 1415D] anno 1188, pontificatus vero domini Clementis papae anno I.



CV.

Isaaco imperatori Constantinopolitano scribit »edicto suo principes suos excitatos esse contra Saladinum; praecipuos fuisse: Fridericum, alterum imperatorem, Philippum Francorum regem, Richardum Angliae et Othonem Burgundiae; Guillelmum regem Siciliae, pacato a piratis mari, annonam ex Sicilia et Apulia profecturis ministrasse; Frisones quoque et Danos triremes quinquaginta et duodecim Flandrenses armasse, qui transeuntes in Mauritaniam et ad Africae littora flectentes, Saracenos magnis incommodis afflixerint et Sylvinam urbem vi captam diripuerint; regem Hungarum Venetis [Col. 1416A] pacem dedisse; rogat ut hoc bellum instauratum quibuscunque modis poterit juvet.«

[Vide REUSNERI Epist. Turc., p. 16.]



ANNO 1189.



CVI. Monasterium S. Salvii Florentinum tuendum suscipit et ejus bona ac jura confirmat. (Laterani, Jan. 2.)
[LAMI, Eccl. Florent. Monum., II, 995.]

CLEMENS episcopus, servus servorum Dei, dilectis filiis GILBERTO abbati monasterii Sancti Salvii, ejusque fratribus tam praesentibus quam futuris, regularem vitam professis, in perpetuum.

[Col. 1416B] Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatum monasterium, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus. Statuentes ut, quascunque possessiones, quaecunque bona . . . . . idem monasterium impraesentiarum juste et canonice possidet, aut in futurum justis modis, praestante Domino, poterit adipisci, firma vobis vestrisque successoribus et illibata permaneant. Praedecessorum vero nostrorum felicis memoriae Urbani, [Col. 1416C] Gregorii, Innocentii et Alexandri Romanorum pontificum vestigiis inhaerentes statuimus, ut nulli archiepiscopo, sive episcopo, aut alicui praelato ecclesiastico, sive saeculari, excepta Vallumbrosana congregatione, aliquod super ecclesia vestra dominium liceat obtinere, sicut ab eisdem praedecessoribus nostris fuisse noscitur institutum. Praeterea, sicut capella S. Nicolai de Casa Arsa ad vestrum jus pertinet, ab omni jugo totius dominationis episcopi, et plebani, hactenus immunis noscitur exstitisse, ita et de caetero eam immunem decernimus permanere. Illud etiam jus quod in hospitali de Capraria hactenus habuistis, vobis nihilominus confirmamus. Ecclesiam quoque Sancti Jacobi sitam [Col. 1416D] in civitate Florentina a bonae recordationis Julio quoddam ejusdem civitatis episcopo de consensu capituli Florentini, Ecclesiae vestrae concessam cum sepultura et parochia ejus, cum limitibus certis, qui in chartula, quam idem episcopus de illa vobis et ecclesiae Sancti Silvii donatione tradidit, leguntur expresse, ad instar felicis memoriae Urbani praedecessoris nostri, monasterio vestro duximus confirmandum. Libertates praeterea, immunitates antiquas, et rationabiles consuetudines, vobis et monasterio vestro collatas, sicut hactenus observatae sunt, ratas habemus easque perpetuis temporibus illibatas, manere sancimus.

Liceat quoque vobis clericos vel laicos e saeculo fugientes, liberos et absolutos in monasterio vestro [Col. 1417A] recipere, et eos sine contradictione aliqua retinere; ac eos, cum fuerit necesse, in causis vestri monasterii ad testificandum adducere. Prohibemus siquidem ne aliquis post factam in eodem loco professionem, nisi arctioris religionis obtentu, sine abbatis licentia, praesumat discedere, et discedentem nullus audeat retinere. Inhibemus insuper ne monachos aut conversos, eidem monasterio dare vel auferre, sine consensu abbatis et capituli, quilibet audeat; vel novas aut indebitas exactiones jam dicto monasterio, vel ecclesiis aut hominibus vestris imponere. Ad hoc auctoritate apostolica interdicimus, ne quis in vos, vel monasterium, aut abbatem ipsius, sive clericos vestros, excommunicationis, suspensionis aut interdicti sententiam absque manifesta et rationabili [Col. 1417B] causa promulget. Chrisma vero, oleum sanctum, consecrationes altarium, ordinationes clericorum, qui ad sacros ordines fuerint promovendi, a dioecesano suscipietis episcopo, siquidem Catholicus fuerit, et gratiam atque communionem apostolicae sedis habuerit, et ea gratis et absque pravitate voluerit exhibere; alioquin ad quemcunque malueritis recurretis antistitem, qui nostra fretus auctoritate vobis quod postulatur indulgeat. Sepulturam quoque ipsius loci liberam esse concedimus, ut eorum devotioni et extremae voluntati, qui se illic deliberaverint sepeliri, nisi forte excommunicati, vel interdicti sint, nullus obsistat, salva tamen canonica justitia illarum ecclesiarum, a quibus [Col. 1417C] mortuorum corpora assumuntur. Sane laborum vestrorum, quos propriis manibus aut sumptibus colitis, sive de nutrimentis animalium vestrorum, nullus a vobis decimas praesumat exigere. Obeunte vero te nunc ejusdem loci abbate, seu quolibet successorum tuorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam, providerint eligendum.

Decernimus ergo, ut nulli omnino hominum fas sit supradictum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia illibata et integra conserventur eorum, pro [Col. 1417D] quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, etc.

    Ego Clemens catholicae Ecclesiae episcopus subscripsi.
    Ego Joannes presb. card. tit. S. Marci.
    Ego Laborans presb. card. S. Mariae trans Tiberim tit. Calixti.
    Ego Pandulfus presb. card. Basilicae XII Apostolorum.
    Ego Albinus tit. S. Crucis in Hierusalem presb. card.
    Ego Petrus tit. S. Laurentii in Damaso presb. card.
    [Col. 1418A] Ego Hiacynthus diac. card. Sanctae Mariae in Cosmidin.
    Ego Gratianus SS. Cosmae et Damiani diac. card.
    Ego Octavianus SS. Sergii et Bacchi diac. card.
    Ego Gregorius S. Mariae in Porticu diac. card.
    Ego Joannes S. Theodori diac. card.
    Ego Bernardus S. Mariae Novae diac. card.
    Ego Gregorius S. Mariae in Aquino diac. card.


Datum Laterani per manus Moysi, sanctae Romanae Ecclesiae subdiaconi et vicem gerentis cancellarii, IV Nonas Januarii, Incarnationis Dominicae anno 1189, indictione VII, pontificatus vero domini Clementis papae III anno secundo.



CVII. Universis clericis per Norvegiam constitutis interdicit, »ne quis eorum, nisi forte ut tribuat poenitentiam et sacramenta ecclesiastica morientibus et prava opera dissuadeat, in expeditionem ire praesumat,« alioquin fore, ut ea, quam archiepiscopus Nidrosiensis in eos protulerit, sententia a sese confirmetur. (Laterani, Jan. 28.)
[THORKELIN, Diplom. Arna-Magn., II, 11.]
[Col. 1418B]

CLEMENS episcopus, servus servorum Dei, dilectis filiis universis clericis per Norvegiam constitutis, salutem et apostolicam benedictionem.

Cum arma clericorum, juxta sacrae Scripturae testimonium, orationes et lacrymae judicentur, periculosum est vobis et professioni vestrae penitus [Col. 1418C] inimicum, bellis vos carnalibus immiscere, qui debetis etiam a curis saecularibus abstinere, juxta illud Apostoli: »Nemo militans Deo implicat se negotiis saecularibus, etc.« Inde est quod universitati vestrae auctoritate apostolica prohibemus, ne quis vestrum nisi forte ut tribuat poenitentiam et sacramenta ecclesiastica morientibus, et prava opera dissuadeat, in expeditionem ire, aliqua temeritate praesumat. Alioquin sententiam quam propter. hoc venerabilis frater noster Nidrosiensis archiepiscopus in vos tulerit, nos auctoritate Domino ratam habebimus, et mandabimus inviolabiliter observandam.

Datum Laterani, V Kal. Februarii, pontificatus [Col. 1418D] nostri anno secundo.



CVIII. Ad sorores ecclesiae Langenhorstensis. (Laterani, Febr. 10.)
[NIESERT, Munster. Urkundens., IV, 219.]

CLEMENS episcopus, servus servorum Dei, dilectis in Christo filiabus monialibus ecclesiae de Langenhorst, salutem et apostolicam benedictionem.

Cum ab apostolica sede petuntur quae tutelam ecclesiarum respiciunt et profectum, animo nos decet libenti concedere, et juxta petentium voluntatem consentaneam rationi, affectu prosequente complere. Significavit quidam nobis dilectus filius Franco vicedominus Monasteriensis ecclesiae, quod cum quaedam haereditas ad eum fuisset jure haereditario [Col. 1419A] devoluta, pro salute animae suae in honorem Sancti Joannis Baptistae in proprio fundo suo monasterium vestrum construxit. Et quia quam plures ecclesias in partibus illis videbat advocatorum importunitate gravari in vestra ecclesia statuit, ut eligendi advocatum facultatem liberam habeatis hoc modo. Quod si idem electus fuerit importunus, potestatem liberam habeatis alium eligendi, nec in eo officio filius primi haereditario jure succedat.

Nos itaque ejusdem vicedomini justis postulationibus annuentes, ordinationem illam sicut rationabiliter facta est, auctoritate apostolica confirmamus et praesentis scripti patrocinio communimus. Statuentes ut nulli omnino hominum liceat hanc paginam nostrae confirmationis infringere, vel ei ausu [Col. 1419B] temerario contraire. Siquis autem hoc attentare praesumpserit indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IV Idus Februarii, pontificatus nostri anno secundo.



CIX. B[alduino], archiepiscopo Cantuariensi, eadem quae supra scribit, nisi quod non Radulphum sed Joannem, tit. S. Marci presbyterum cardinalem apostolicae sedis legatum, nuntiat praecepta sua perficienda curaturum. (Laterani, Mart. 12.)
[Gervasii Imaginat., ap. TWYSDEN H. A. Scr., I, 1322.]

CLEMENS episcopus, servus servorum Dei, venerabili fratri B. Cantuariensi archiepiscopo, salutem et [Col. 1419C] apostolicam benedictionem.

Quanto in Ecclesia Dei scientiae munere et religionis praeemines honestate, dignitatisque apicem in partibus Anglicanis obtines ampliorem, tanto decet charitatem tuam vigilantiori studio a subjectorum injuriis vel oppressionibus temperare, et his postpositis quae justitiae pulchritudinem decolorant, odoremque bonae opinionis exstinguunt, obedientiam et reverentiam debitam majoribus exhibere. Unde non sine causa miramur quod, sicut proponitur, post appellationem ad sedem apostolicam factam, et bonae memoriae praedecessoris nostri Urbani prohibitionem, adeo circa novae capellae constructionem et alia multa manus tuas in Ecclesiae tibi commissae fratrum molestias aggravasti, ut nil [Col. 1419D] eis de interpositae appellationis remedio accessisse, prout ratio juris expostulat aestimetur, nec tu honori sacrosanctae Romanae Ecclesiae matris tuae videaris, prout oportuit detulisse. Licet autem propositum nobis sit fraternitati tuae quantum cum Deo possumus deferendi, et personam tuam in omnibus quae ex officio nobis incumbunt statuerimus honorare, quia tamen eorumdem fratrum pressuras pariter et clamores, cum bona conscientia praeterire, clausis oculis nec possumus, nec debemus, fraternitati tuae de consilio fratrum nostrorum per apostolica scripta mandamus et districte praecipimus, quatenus, omni contradictione et occasione postposita, eo etiam non obstante, si te abesse [Col. 1420A] contigerit ab ecclesia tua, quidquid post appellationem ad sedem apostolicam factam, vel praedecessoris nostri prohibitionem in opere capellae actum est non differas demoliri, revocans et deducens prorsus in irritum quidquid de instituendis canonicis et aliis circa capellam factum est et perperam innovatum. Eos etiam qui post inhibitionem saepe dicti praedecessoris nostri in capella ipsa divina officia celebrare praesumpserunt, donec condignam nobis satisfactionem exhibeant, ab officio et beneficio habeas interdictos. Ministros conventus quos post appellationem interpositam amovisti, quos et idem praedecessor noster restituit, habeas restitutos, et eos quos pariter post appellationem interpositam excommunicare vel suspendere voluisti, [Col. 1420B] habeas nihilominus absolutos; et universa quae post appellationem ipsam in eorum gravamen attentata sunt, in invasione videlicet villarum et possessionum suarum, reddituum quoque et aliorum quae ante appellationem habuerant, et ablatione similiter aliarum rerum in statum pristinum, appellatione et contradictione cessante, reducas.

Ad haec quia secundum formam juris post appellationem nil est innovandum, volumus et praecipimus ut, pendente judicio, in eorumdem fratrum detrimentum circa statum monasterii nihil omnino satagas immutare. Nihilominus praecipiendo mandantes, ut omnia quae ipsis monachis post appellationem vel ante absque juris ordine illicite abstulisti, in exeniis, ecclesiis, villis, possessionibus, [Col. 1420C] redditibus, seu rebus aliis, cum congrua recompensatione fructuum postea illicite perceptorum, et libertatibus et administratione competenti et libera, infra quadraginta dies post harum receptionem litterarum restituere non moreris.

Ipsis quoque monachis praecipienda mandamus, ut si aliqua contra jus tuum et honorem praesumpserunt, satisfactionem tibi appellatione remota exhibeant competentem. Quia vero Prior ipsius monasterii in prosecutione negotii concessit in fata, nolumus et praecipiendo mandamus, ut institutione Prioris contra privilegia sedis apostolicae vel Regulam beati Benedicti atque rationabilem consuetudinem monasterii hactenus observatam non procedas, [Col. 1420D] et si feceris, appellatione remota non differas revocare, nullis litteris obstantibus in praejudicium juris eorum a sede apostolica impetratis. Alioquin dilecto filio nostro Joanni titulo Sancti Marci presbytero cardinali, apostolicae sedis legato, dedimus in mandatis, ut apostolica auctoritate te et omnes contradictores et monachos ipsos, si rebelles extiterint, ad haec remoto appellationis obstaculo ecclesiastica districtione compellat, et eos quos ad veritatem plenius indagandam scierit nominari, quod gratia et timore postpositis test monium perhibeant veritati, simili censura cogere non postponat.

Datum Laterani, IV Idus Martii, pontificatus nostri anno secundo.



CX. Monasterium Murense in protectionem S. Petri recipit omniaque privilegia ab Alexandro papa etiam data confirmat novaque superaddit. (Laterani, Mart. 13.)
[HERGOTT, Genealog. diplom. gen. Habsb., II, 202.]
[Col. 1421A]

CLEMENS episcopus, servus servorum Dei, dilectis filiis ANSELMO, abbati monasterii S. Martini Murensis ejusque fratribus, tam praesentibus quam futuris, regularem vitam professis, in perpetuum.

His qui, postpositis saecularibus desideriis voverunt in religionis habitu debitam Domino servitutem dependere, propensius apostolicum debet esse suffragium, ne cujuslibet temeritatis incursus aut eos a proposito revocet, aut robur, quod absit! religionis [Col. 1421B] infringat. Eapropter, dilecti in Domino filii, vestris justis postulationibus clementer annuimus et praefatum monasterium, in quo divino mancipati estis obsequio, sub beati Petri et nostra protectione suscipimus, et ad instar felicis recordationis Alexandri papae praedecessoris nostri, praesentis scripti privilegio communimus; inprimis siquidem statuentes ut ordo monasticus, qui secundum Deum et B. Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium inpraesentiarum juste et canonice possidet, aut in futurum concessione pontificum, largitione [Col. 1421C] regum vel principum, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus haec propriis duximus exprimenda vocabulis:

Ecclesiam Buoches, ecclesiam Stannes, ecclesiam Gersowo, ecclesiam Riske, ecclesiam Chussennacho, ecclesiam Agetiswilare, ecclesiam Telleuwilare, ecclesiam Rordorf, ecclesiam Egenwilare, ecclesiam Stallenchon, ecclesiam Gorelinchon, ecclesiam Urtinchon; quintam partem decimarum in ecclesia Stallenchon; duodecimam partem decimarum in ecclesia Reinfriswile; vicesimam partem decimarum in ecclesia Surse; praedium Gersogo cum pertinentiis suis; praedium Spreitenbach, quo [Col. 1421D] redduntur vobis septem hircinae pelles; praedium Buoches cum pertinentiis suis; praedium Chussennacho cum pertinentiis suis, praedium Gangolfeswile, praedium Trespach. In Waltrat novem mansos; praedium Alinchon cum pertinentiis suis; praedium Vicwile cum pertinentiis suis, praedium Cunentvellum, praedium Gopenowo cum pertinentiis suis; praedium Chalpac, praedium Wilperc, praedium Cholumbrowo, praedium Columhare, praedium Chutingen, praedium Tintinkon, praedium Hechilingen, praedium Totinkon, praedium Tulleheim, praedium Rainfriswile, praedium Rotwile cum pertinentiis suis; praedium Bellenchon cum pertinentiis suis; praedium Urdorf, praedium Spreitenbach, praedium Tellinchon, praedium Winchele, praedium Escherwile, [Col. 1422A] praedium Boranwile, praedium Holunstraze, praedium Tegerano, praedium Otwizingen, praedium Hagenbuochon, praedium Ratolfesperc; praedium Winteswille, praedium Lennes, praedium Renferswile, praedium Boswile cum pertinentiis suis; praedium Ruti, praedium Woloswile, praedium Maswandom, praedium Gamelinchon, praedium Pensiwile, praedium Ipinchon, praedium Selenburon, praedium Tennenwile, praedium Schinsenacho, praedium Bozeberch, praedium Sizinchon; parochialem ecclesiam cum tribus capellis Hermoteswile Pozwilo, Wolon, sicut praedicta ecclesia et capellae victui et vestitui vestro sunt rationabiliter deputatae, sic vos in eas inpraesentiarum habere concedimus, et auctoritate apostolica confirmamus. Insuper etiam [Col. 1422B] auctoritate praesentium indulgemus ut, si advocatus vester advocatiae jura transgrediens, in vos et in monasterium vestrum, aut in ea quae ad monasterium ipsum pertinent, exactiones indebitas exercuerit, et alias se gravem vobis et inutilem exhibuerit, nisi commonitus resipuerit, liceat, vobis alium advocatum eligere natu majorem de castro Abespurc, per quem jura ipsius monasteriis melius illibata a malefactorum rapinis et violentiis defendantur. Ipse etiam advocatus nullo modo quidquam de rebus monasterii, sive in fundis, sive in mancipiis, sive de ipsa advocatia cuiquam praestare audeat. Sepulturam quoque ipsius loci liberam esse decernimus, ut eorum devotionis et extremae voluntati, [Col. 1422C] qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia ecclesiarum illarum a quibus mortuorum corpora assumuntur. Cum autem genenerale interdictum terrae fuerit, liceat vobis clausis januis, non pulsatis campanis, exclusis excommunicatis et interdictis, suppressa voce divina officia celebrare. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam, providerint eligendum.

Decernimus ergo ut nulli omnino hominum [Col. 1422D] liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra et illibata permaneant eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et in ecclesiis vestris parochialibus dioecesanorum episcoporum canonica justitia. Ad indicium autem hujus a sede apostolica perceptae protectionis, aureum unum nobis nostrisque successoribus annis singulis persolvetis

Si qua igitur in futurum ecclesiastica saecularisve persona, etc.

    Ego Clemens catholicae Ecclesiae episcopus.
    [Col. 1423A] Ego Joannes presbyter cardinalis tit. Sancti Marci.
    Ego Albertus presbyter cardinalis tit. Sanctae Crucis in Jerusalem.
    Ego Alexius presbyter cardinalis tit. S. Susannae.
    Ego Jac. diaconus cardinalis S. Mariae in Cosmidin.
    Ego Gratianus Sanctorum Cosmae et Damiani diaconus cardinalis.
    Ego Gerardus S. Adriani diac. card.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, III Idus Martii, indictione VII, Incarnationis Dominicae anno 1188 [(8) 1Kb] , pontificatus vero domni Clementis papae III anno II.



CXI. Monasterii Sanctae Mariae Esromensis protectionem suscipit, possessionesque ac privilegia confirmat. (Laterani, Mart. 16.)
[THORKELIN, Diplom. Arna-Magn., I, 277.]
[Col. 1423B]

CLEMENS episcopus, servus servorum Dei, dilectis filiis abbati Sanctae Mariae de Esrom, ejusque fratribus tam praesentibus quam futuris regularem vitam professis, in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatum monasterium [Col. 1423C] Sanctae Mariae de Esrom, in quo divino estis obsequio mancipati, sub beati Petri et nostra protectione suscipimus, et praesentis scripti privilegio communimus. Inprimis siquidem statuentes, ut ordo monasticus, qui secundum Deum et beati Benedicti Regulam atque institutionem Cisterciensium fratrum institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus haec propriis duximus [Col. 1423D] exprimenda vocabulis:

Locum ipsum, in quo praefatum monasterium situm est, cum omnibus adjacentiis et pertinentiis suis; claustrum ipsum de Hesram cum silvis, pratis, molendinis piscariis, et omnibus pertinentiis suis. Widlingruth, Hafreholm, Byrgisholm, Sande, Fumathorp, Stenholt; domos Sancti Martini Hiarnetorp, Cracadal, Mothorp in Hallandia et Glumsiensivig cum villis, pratis, silvis et reliquis appendiciis suis.

Sane laborum vestrorum quos propriis manibus vel sumptibus colitis, sive de nutrimentis vestrorum [Col. 1424A] animalium, nullus a vobis decimas exigere vel extorquere praesumat. Liceat quoque vobis clericos vel laicos e saeculo fugientes liberos et absolutos ad conversionem recipere, et eos absque contradictione aliqua retinere. Prohibemus insuper ne ulli fratrum vestrorum, post factam in eodem loco professionem, fas sit de ipso sine licentia sui abbatis discedere; discedentem vero sive communium litterarum cautione nullus audeat retinere. Paci quoque et tranquillitati vestrae paterna in posterum sollicitudine providere volentes, auctoritate apostolica prohibemus, ne quis infra clausuras locorum seu grangiarum vestrarum furtum rapinamve committere; ignem apponere, hominem capere vel interficere audeat, seu aliquam violentiam [Col. 1424B] exercere.

Insuper etiam apostolica auctoritate sancimus ut, quemadmodum a praedecessoribus nostris statutum est, nullus episcopus, neque aliqua persona ad synodos vel conventus forenses vos ire compellat. Sed nec ad domos vestras causa ordines celebrandi, chrisma conficiendi, causas tractandi vel aliquos conventus publicos convocandi, quisquam, vobis invitis, praesumat accedere. Sancimus etium ut, si episcopus, in cujus parochia domus vestra fundata est, tertio per intervalla temporum, cum humilitate qua convenit requisitus, substitutum abbatem benedicere forte noluerit, [(8*) 1Kb] proprios novitios benedicere, et alia quae ad officium suum [Col. 1424C] pertinent exercere, donec idem episcopus duritiam suam recogitet, et benedicendum abbatem benedicere non recuset. Sane si episcopi aliquid a vobis, praeter obedientiam debitam, vel principes terrae contra libertatem ordinis a praedecessoribus nostris et a nobis indultam expetierint, liberum sit vobis auctoritate apostolica denegare quod petitur, ne occasione ista praedictus ordo, qui hactenus liber exstitit, humanae servitutis laqueo vinciatur: illud adjicientes, ut nullus episcopus regularem abbatis vestri electionem impediat, aut de instituendo vel removendo, seu deponendo eo qui pro tempore fuerit, contra statuta Cisterciensis ordinis et auctoritatem privilegiorum vestrorum se nullatenus intromittat. Quod si episcopi aliquam propter hoc in [Col. 1424D] ecclesias vestras vel personas sententiam promulgaverint, eamdem sententiam, tanquam contra apostolicae sedis indulta prolatam, statuimus irritandam. Cum vero propriorum episcoporum copiam non potestis habere, si aliquem episcopum per vos transire contigerit, de quo plenam notitiam habeatis, ab illo et vicinis episcopis, cum dioecesana sedes vacaverit, benedictiones vasorum, vestium, monachorum ordinationes, et altarium consecrationes recipere valeatis; sic tamen ut propriis episcopis ex hoc in posterum nullum praejudicium generetur.

Auctoritate quoque apostolica interdicimus ne [Col. 1425A] quis vicinos vel mercenarios viros, pro eo quod vos ad laborandum adjuverint, in illis diebus in quibus laboratis et alii feriantur, ut aliqua occasione eorum quae ab apostolica benignitate vobis indulta sunt, seu benefactores vestros, pro eo quod aliqua beneficia de proprio vobis aut obsequio ex charitate praestiterint, interdicere, aut vinculo anathematis audeat innodare. Quod si quis aliquem de familia vestra, donec in famulatu vestro permanserit, propter detentionem decimarum, vel alius quis, a sede apostolica ordini vestro concessum, excommunicationis vel interdicti sententiam promulgaverit, liceat vobis eos metu mortis absolvere, et si eorum presbyteri humiliter requisiti, id efficere forte noluerint, vel malitiose distulerint, [Col. 1425B] ipsis ecclesiastica sacramenta conferre. Liceat quoque vobis in monachos vel conversos vestros, qui de claustro vestro sine licentia abbatis sui exierint, si forte vobis invitis aliquis eos retinere praesumpserit, sententiam regularem ex nostra auctoritate proferre.

Decernimus ergo, ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione concessa sunt, usibus omnimodis profutura; salva sedis apostolicae auctoritate. Si quae igitur in futurum ecclesiastica saecularisve [Col. 1425C] persona, etc.

    Ego Clemens catholicae Ecclesiae episcopus.
    Ego Joannes Sanctae Mariae presb. card.
    Ego Pandulfus presb. card. basilicae XII Apostolorum.
    Ego Albrand tit. S. Crucis in Jerusalem presb. card.
    Ego Bobo tit. S. Anastasiae presb. card.
    Ego Alexander presb. card. tit. . . .
    Ego Petrus tit. S. Laurentii in Damaso presb. card.
    Ego Jacobus diac. card. S. Mariae in Cosmidin.
    Ego Gratianus SS Cosmae et Damiani diac. card.
    Ego Gerardus S. Adriani diac. card.
    Ego Bernardus S. Mariae Novae diac. card.
    [Col. 1425D] Ego Gregorius S. Mariae in Aquino diac. card.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, XVII Kal. Aprilis, indictione VII, Incarnationis Dominicae anno 1188, pontificatus vero domini Clementis papae III anno secundo.



CXII. Priori et fratribus Frontis-Avellanae concedit, ut monasterii S. Victoris statum corrigant. (Laterani, Mart. 16.)
[MITTARELLI, Annal. Camaldul., IV, App., p. 179.]

CLEMENS episcopus, servus servorum Dei, dilectis filiis . . . priori et fratribus Fontis-Avellanae, salutem et apostolicam benedictionem.

Cum a sede apostolica fuerunt postulata quae ad [Col. 1426A] religionis pertinent honestatem et pacem Ecclesiarum respiciunt et profectum, animo nos decet libenti concedere et effectu prosequente complere. Eapropter, vestris postulationibus annuentes, ut monasterium Sancti Victoris cum pertinentiis suis ad vos pertinens, quod in temporalibus et in spiritualibus est plurimum deformatum, et expedit ut reducatur in statum vestra sollicitudine meliorem, licitum sit vobis, sicut ad vos pertinet, specialiter disponere, et, salva sedis apostolicae auctoritate et canonica justitia dioecesani episcopi, regulariter ordinare, auctoritate apostolica indulgemus. Nulli ergo, etc. Si quis, etc.

Datum Laterani, XVII Kal. Aprilis, pontificatus nostri anno secundo.



CXIII. Geraldo priori et fratribus Grandimontensibus significat, se Joanni presbytero cardinali tit. S. Marci, apostolicae sedis legato, dedisse mandatum, ut Stephanum ordinis Grandimontensis institutorem sanctis ascriptum esse palam faceret. (Laterani, Mart. 21.)
[Acta SS. Febr. t. III, 204.]
[Col. 1426B]

CLEMENS episcopus servus servorum Dei, dilectis filiis GERALDO priori et fratribus Grandimontis, salutem et apostolicam benedictionem.

Ideo sacrosanctam Romanam Ecclesiam Redemptor noster caput omnium esse voluit et magistram, ut ad ejus dispositionem et nutum, divina gratia praeeunte, quae ubicunque a fidelibus gerenda [Col. 1426C] sunt ordinentur, et errata in melius corrigantur, et ad ejus consilium in ambiguis recurratur; quod ipsa statuerit nemini, quantumcunque de suis meritis glorietur, liceat immutare. Ne, si forte promiscua daretur universis licentia, quaecunque sibi secundum voluntatem propriam occurrerent, perpetrandi confusa libertas, cum secundum personarum diversitatem vota dissentiant, in aliorum aliquando scandalum, sine justi discretione libraminis, commendanda supprimeret, et minus digna laudibus immeritis celebraret. Inde siquidem fuit quod bonae memoriae praedecessor noster Urbanus, audita fama religionis, et vitae commendabilis puritate, qua sanctae recordationis Stephanus Grandimontensis ordinis institutor emicuit, quantis etiam miraculorum [Col. 1426D] testimoniis omnipotens Deus ipsius voluit mundo merita declarare, legatis, quos ad partes illas direxit pro quibusdam negotiis Ecclesiae tractandis, plenam circa haec investigationem committere voluit, ut et ipsorum caeterorumque virorum, quibus sine dubitatione fides esset adhibenda, testimonio, ad id agendum consulto procederent, quod et fidelium commodis et ipsius sancti viri honori, qui hactenus velut in sterquilinio gemma latuerat, congrue videretur.

Nos etiam et testimonio charissimi filii nostri Henrici, illustris Anglorum regis, nec non venerabilium fratrum nostrorum, Guillelmi Remensis S. Sabinae presbyteri cardinalis, Bartholomaei Turonensis, et Heliae Burdegalensis archiepiscoporum et Seibrandi [Col. 1427A] Lemovicensis episcopi, et dilectorum Bobardi tunc S. Angeli et Octaviani SS. Sergii et Bacchi diaconorum cardinalium, qui in partibus illis functi sunt legationis officio, et aliorum multorum episcoporum plenius instructi de vita, meritis et conversatione, qua supradictus vir sanctus asseritur floruisse, et quod multimodis miraculorum indiciis divina voluit pietas eum illustrare, hujus exsecutionem negotii dilecti filii nostri Joannis S. Marci presbyteri cardinalis, apostolicae sedis legati, duximus arbitrii committendam, per apostolica illi scripta mandantes, ut ad locum vestrum accedens, et convocatis adjacentium illarum partium episcopis, caeterisque viris religiosis, ipsum inter sanctos, auctoritate qua fungimur, nos denuntiet ascripsisse; deinceps in sanctorum [Col. 1427B] catalogo numerandum, et per ipsius merita Redemptoris suffragia decrevisse cum reliquorum sanctorum interventionibus postulanda.

Datum Laterani, XII Kalendas Aprilis, pontificatus nostri anno secundo.



CXIV. Ecclesiae Sancti Petri Duacensis protectionem suscipit, bonaque confirmat. (Laterani, Mart. 31.)
[MIRAEI Opp. dipl., III, 356.]

CLEMENS episcopus servus servorum Dei, dilectis filiis praeposito ecclesiae S. Petri Duacensis, ejusque fratribus tam praesentibus quam futuris canonice substituendis, in perpetuam memoriam.

Effectum justa postulantibus indulgere et vigor [Col. 1427C] postulat aequalitatis et ordo exigit rationis; praesertim quando petentium voluntatem et pietas adjuvat et veritas non relinquit. Eapropter, dilecti in Domino filii, vestris justis postulationibus clementer annuimus, et praefatam ecclesiam Sancti Petri Duacensis, in qua divino estis obsequio mancipati, ad instar felicis recordationis Alexandri papae praedecessoris nostri, sub beati Petri et nostra protectione suscipimus, et praesentis scripti privilegio communimus. Statuentes, ut quascunque possessiones, quaecunque eadem ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, [Col. 1427D] poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Ex dono Roberti quondam Atrebatensis episcopi, altare de Marcha Gotranni, ad usus canonicorum inibi Deo servientium, salvo in omnibus jure Atrebatensis episcopi et ministrorum ejus. Ex dono ejusdem altare Sanctae Rictrudis de Wasiers, cum dotibus suis, ad usus eorumdem, ita liberum et absolutum sicut ipse vobis concessit; salvis in omnibus redditibus episcopi et consuetudinibus archidiaconi et ministrorum ejus. Presbytero vero illius loci, defuncto seu rationabiliter inde remoto, vestrum erit alienum providere idoneum presbyterum et Atrebatensi episcopo praesentare; cui obedientiam promittat. [Col. 1428A] Omnes decimas parochiae vestrae et omnes oblationes, quas Gerardus Cameracensis quondam episcopus ad usus canonicorum ecclesiae vestrae concessit, dum adhuc Cameracensis et Atrebatensis episcopatus conjuncti essent; ea scilicet conditione, ut ecclesiam vestram et res ejus nulla unquam regat laicalis persona, sed solummodo ei provideat praepositus, qui clericus sit, et in praebendis locandis curam agens, et in caeteris rebus ipsius ecclesiae ordinandis. Liberam quoque et ab omnibus obsoniis omnique censuali respectu absolutam manere voluimus, sicut idem episcopus statuit; salva tamen, sicut in aliis abbatiis, Atrebatensis episcopi justitia. Ex dono memorati Roberti, quondam Atrebatensis episcopi, altaria et ecclesias Sancti Martini de Sin [Col. 1428B] et Sancti Remigii de Marcha cum dotibus et appendiciis suis, ad usus canonicorum ibidem Deo servientium, remota per eumdem episcopum omni venalitate et turpis lucri exactione, ita libere jure perpetuo possidenda, sicut ea vobis rationabiliter concessit; salvis in omnibus cathedraticis redditibus episcopi et consuetudinibus archidiaconi.

De quolibet locorum praedictorum presbytero defuncto sive rationabiliter inde remoto, alium idoneum presbyterum Atrebatensi episcopo praesentetis, cui obedientiam promittat, et sic in populo curam gerendam de manu episcopi gratis accipiat. Aliqui tamen vestrum singulis annis Atrebatensi synodo studeant interesse, nisi forte benevolentia episcopi fuerint relaxati. Duas capellas Beatae Mariae, [Col. 1428C] quarum una est in suburbio Duacensi, et altera extra suburbium, quam Dulcetus fecit fieri liberas et absolutas, sicut ecclesia vestra eas hactenus rationabiliter noscitur possedisse. Presbytero vero loci illius defuncto sive rationabiliter inde remoto, alium idoneum presbyterum ibi providebitis. De praebendis quoque mutandis quae de bonis Roberti praepositi, Simonis et Gerardi in ecclesia vestra sunt institutae, quorumlibet laicorum assensus contra ipsius ecclesiae consuetudinem nullatenus admittatur. Capellam Sancti Nicolai in parochia de Sin, et alteram Capellam Sancti Nicolai quae est in parochia Sancti Petri Duacensi extra posternam, ad eorum usus et consuetudines ad quos pie constructae noscuntur.

[Col. 1428D] Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt, usibus omnimodis profutura; salva sedis apostolicae auctoritate, et dioecesani episcopi canonica justitia.

Si qua igitur in futurum ecclesiastica saecularisve persona, etc.

    Ego Clemens catholicae Ecclesiae episcopus.
    Ego Laborans presb. card. S. Mariae trans Tiberim tit. Calixti.
    Ego Pandulphus presb. card. basilicae XII Apostolorum.
    [Col. 1429A] Ego Albinus tit. S. Crucis in Jerusalem presb. card.
    Ego Robertus presb. cardinalis tit. S. Anastasiae.
    Ego Petrus tit. S. Laurentii in Damaso presb. card.
    Ego Jacobus diac. card. Sanctae Mariae in Cosmidin.
    Ego Gratianus SS. Cosmae et Damiani diac. card.
    Ego Gerardus S. Adriani diac. card.
    Ego Gregorius S. Mariae in Aquiro diac. cardinalis.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, [Col. 1429B] II Kalendas Aprilis, indictione VII, Incarnationis Dominicae anno 1189, pontificatus vero domini Clementis papae III anno secundo.



CXV. [Pistori] episcopo Vicentino mandat, cognoscat, num sorores S. Christinae, destructa ecclesia, aliam intra civitatem Tarvisinam, adversante episcopo aedificent. Moniales coerceat. (Laterani, April. 15.)
[MITTARELLI, Annal. Camaldul., IV, Append., 176.]

CLEMENS episcopus, servus servorum Dei, venerabili fratri . . . Vicentino episcopo salutem et apostolicam benedictionem.

Dilectis filiis nostris decano et canonicis Tarvisinis significantibus, intelleximus quod venerabilis [Col. 1429C] frater noster Conradus eorum episcopus, ad preces felicis recordationis Urbani papae praedecessoris nostri, quibusdam monialibus ordinem Camaldulensem professis, locum quemdam extra murum civitatis concessit, in quo ad honorem Dei et memoriam beatae Christinae ecclesiam fabricarunt, in qua idem episcopus divina officia saepius celebravit, et per eum eidem loco beneficia plurima sunt collata. Caeterum earum abbatissa de praesenti vita subtracta, et a sororibus ibidem sepulta, eaedem moniales praescriptam ecclesiam destruxerunt, et praescripta abbatissa exhumata eam intra muros civitatis in eorum parochia, sine ipsarum et episcopi dioecesani consensu, in loco minus idoneo tumularunt; [Col. 1429D] ecclesiam ibidem, sicut dicitur, erigentes, et non attendentes quod nullus, sine illorum et episcopi dioecesani assensu, salvis Ecclesiae Romanae privilegiis, in eorum parochia valeat ecclesiam fabricare. Quia igitur, si verum est quod asseritur, tantae praesumptionis audacia non est sine correctione debita relinquenda, fraternitati tuae per apostolica scripta mandamus, quatenus inquiras super his sollicitus veritatem, et quod a praedictis monialibus noveris esse praesumptum, auctoritate nostra, cessante appellatione, corrigas et emendes.

Datum Laterani, XVII Kalendas Maii, pontificatus nostri anno secundo.



CXVI. Ecclesiam Senensem tuendam suscipit ejusque bono et privilegia confirmat. (Laterani, April. 20.)
[LAMI, Ecclesiae Florent. Monum., IV, 9.]
[Col. 1430A]

CLEMENS episcopus, servus servorum Dei, venerabili fratri BONO Senensi episcopo ejusque successoribus.

In eminenti sedis apostolicae specula, licet immeriti, disponente Domino, constituti, fratres nostros, tam propinquos quam longe positos, fraterna tenemur charitate diligere, et Ecclesiis, in quibus Domino militare noscuntur, suam dignitatem et justitiam conservare. Quapropter, venerabilis in Christo frater, Bone episcope, tuis justis postulationibus [Col. 1430B] clementer annuimus, et praefatam Ecclesiam, in qua, Deo auctore, praeesse dignosceris, praedecessorum nostrorum felicis mem. Coelestini, Eugenii Anastasii, Adriani et Alexandri Romanorum pontificum vestigiis inhaerentes, sub beati Petri et nostra protectione suscipimus, et praesentis scripti privilegio communimus: statuentes ut ecclesiae, xenodochia, et castella, cum omnibus bonis et possessionibus, quae inpraesentiarum juste Ecclesia tibi commissa et legitime possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi tuisque successoribus et illibata permaneant; in quibus haec propriis duximus exprimenda vocabulis:

[Col. 1430C] Baptismales siquidem ecclesias, cum prioratibus earum, atque capellis, quae ad jurisdictionem Ecclesiae tibi commissae pertinere noscuntur, plebem videlicet S. Agnetis cum omnibus pertinentiis suis, plebem de Liliano, plebem de Larnano, plebem de Sciara, plebem S. Andreae de Bozzone, plebem S. Martini in Grania cum omni jure quod habet in eodem castello et in Villania; plebem S. Christinae de Liciniano, plebem de S. Perena, plebem S. Nazarii, plebem de Saturniano cum omni jure quod habet in ecclesia S. Mariae, quae est in burgo Sancti Quirici in Osenna, et in circum adjacentibus locis, plebem de Oppiano, plebem de Ancaiano, plebem de monte Condano, plebem S. Georgii in Valona, plebem S. Valentini, plebem de Coppiano, [Col. 1430D] plebem S. Innocentiae, plebem de Carli et Murlo, plebem de Creola, plebem S. Christianae in Caio, plebem de Montaleino, ecclesiam S. Mariae de burgo Sancti Quirici, Carcianum etiam, quod specialiter ad tuam gubernationem, et providentiam, dominationem et pertinentiam pertinet, titulum S. Angeli de Tressa, plebem de Corsiano, plebem de Ricensa, plebem de Ruscia, plebem de Pentolina, plebem de Sovicille, plebem de Fogliano, plebem S. Justi de Casciano, plebem de Marmorala cum omnibus rebus et pertinentiis earum, castellum de Pordano, castellum de Pogna, castellum de Mentido, castellum de Furcole, castellum de Sovicille, castellum de Murlo, castellum de Crevole cum arce [Col. 1431A] nominis ejusdem, castellum de Monteciano cum curte sua, et omnibus earum pertinentiis, quod habet in castello Sylvulae, quod habet in monte Piscino, et in Vallerano, medietatem de Silva, et lacum de Verrano, medietatem de lacu, et palude de Falano; quintam partem de Aquatico, quartam partem decimarum, et oblationum in ecclesiis ad jus Senensis Ecclesiae pertinentibus; quintam partem de Montacutulo, qui est super fluvium de Rosia, tertiam partem de castello et curte de Radi in episcopatu Volaterrano, quartam partem de castello et curte de Valle Aspero in episcopatu Massano, cum omnibus pertinentiis partium supradictarum; castella quoque et possessiones, quae a Traduto filio Bernardi comitis, tam in comitatu Senensi quam [Col. 1431B] Volaterrano, Florentino, et Faesulano, Senensi Ecclesiae concessae sunt; illud quod dedit Adolasia de Bibiano, quod Rugettus filius Bernardi dedit in paterno fundo, quod habet de haereditate Rolandini Longobardi; possessiones, quas habet in comitatu castelli Felicitatis; quod habet in castello de Strove, et in Castilione; castella, et possessiones omnes, quas tu, vel alius per te tenet, in comitatu Senensi, Volaterrano, Florentino, Fesulano, et Aretino. Ordinationes etiam ecclesiarum, quae sunt in tua jurisdictione constitutae, sicut praedecessores tui habuerunt eas, et tu ipsas hactenus habuisti, devotioni tuae auctoritate apostolica confirmamus.

Decernimus ergo ut nulli omnino hominum liceat [Col. 1431C] praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integre conserventur, eorum pro quorum gubernatione ac sustentatione concessa sunt usibus omnimodis profutura, salva nimirum per omnia apostolicae sedis auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo, tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei, et Domini Redemptoris nostri Jesu Christi [Col. 1431D] aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum Judicem praemia aeternae pacis inveniant. Amen.

    Ego Clemens catholicae Ecclesiae episcopus.
    Ego Laborans presb. card. S. Mariae trans Tiberim ecclesiae Calixti.
    Ego Pandulphus basilicae Duodecim Apostolorum presb. card.
    Ego Albinus ecclesiae Sanctae Crucis in Hierusalem presb. card.
    Ego Bobo ecclesiae S. Anastasiae presb. cardinalis.
    [Col. 1432A] Ego Petrus ecclesiae S. Laurentii in Damaso presb. card.
    Ego Jacobus diaconus card. S. Mariae in Cosmedin.
    Ego Gratianus, SS. Cosmae et Damiani diac. card.
    Ego Gerardus S. Adriani diac. card.
    Ego Octavianus SS. Sergii et Bacchi diac. cardinalis.
    Ego Goffredus, Sanctae Mariae in Via Lata diac. card
    Ego Bernardus S. Mariae Novae diac. card.
    Ego Gregorius S. Mariae in Agro diac. card.


Datum Laterani per manum Moysi, S. R. E. subdiaconi vicem gerentis cancellarii, XII Kal. Maii, [Col. 1432B] indictione VII, Incarnationis Dominicae anno 1189, pontificatus vero Clementis papae III anno secundo.



CXVII. Sublacense monasterium ejusque bona, quae enumerat, sub sanctae Romanae Ecclesiae protectione confirmat, in lacu monasterii piscari vel molendina construere absque abbatis licentia cuicunque prohibet; episcopum pro ecclesiarum dedicationibus et monachorum seu clericorum ordinationibus a summo pontifice expetendum, quod si id opportunitas temporis non permiserit, a quocunque ea recipere indulget; jurisdictionem in eodem coenobio habere cuicunque praeterquam sedi apostolicae interdicit; abbatis electionem ad monachos, consecrationem ad summum pontificem spectare declarat; poenas contra inobedientes decernit; benefactoribus benedictionem elargitur. (Laterani, April. 20.)
[MARGARINI, Bullar. Casin., II, 218.]
[Col. 1432C]

CLEMENS episcopus, servus servorum Dei, dilectis filiis BERALDO abbati monasterii Sublacensis ejusque fratribus, tam praesentibus quam futuris regularem vitam professis, in perpetuum.

Quamvis universarum Ecclesiarum curam ex officiis susceptae administrationis gerere teneamur, illarum tamen quae ad Romanam Ecclesiam, nullo mediante, respiciunt, sollicitudinem habere nos convenit specialem et eam paci ac tranquillitati, Domino auxiliante, providere. Eapropter, dilecti in Domino filii, vestris justis postulationibus clementer [Col. 1432D] annuimus, et praefatum Sublacense monasterium quod beati Petri juris existit, in quo divino estis obsequio mancipati, sub beati Petri et nostra protectione suscipimus, et praesentis scripti privilegio communimus, inprimis siquidem statuentes ut ordo monasticus qui, secundum Deum et beati Benedicti Regulam, in eodem monasterio noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. [Col. 1433A] In quibus haec propriis duximus exprimenda vocabulis.

Locum vestrum in quo monasterium est, cum omnibus pertinentiis suis; specum in quo beatus Benedictus in suae conversationis exordio habitavit, cum adjacenti silva, et monte toto circumcirca et cum omnibus finibus, aut pertinentiis antiquitus constitutis; et sub eodem specu lacum sive fluvium ex eo procedentem, in quibus videlicet aquis, nemini praeter abbatis et fratrum voluntatem aut piscari, aut molendinum aedificare liceat usque ad arcum qui dicitur de Ferrata, in territorio Ruviano. De forma quoque antiqua, quae ducit aquam de flumine ad plebem Sancti Laurentii, de aqua quae vocatur Augusta, nemini liceat, praeter voluntatem [Col. 1433B] vestram aquam derivare, nisi quantum sufficiat terris rigandis et replendo fontem baptismatis in eadem ecclesia. Nec aquimolum quisquam illic praeter voluntatem vestram aedificare praesumat usque ad praedictum arcum de Ferrata. Si quis vero aliter egerit, banno Romanae curiae distringatur; cujus banni medietas sacro nostro palatio, medietas eidem monasterio persolvatur.

Confirmamus etiam vobis et vestro monasterio castellum, quod Sublacum dicitur, cum omnibus suis pertinentiis, sicut a praedecessoribus nostris constat esse concessum, cum montibus et collibus, fundis et casalibus, cum omnibus ecclesiis et rebus ad eos generatim et in integrum pertinentibus; fundum canalis, et fundum Gennae in [Col. 1433C] integrum cum pertinentiis suis fundum Frassinum cum omnibus suis pertinentiis, et locum qui vocatur Fundi, sicut extenditur usque ad petram Imperatoris, et vadit in montem qui vocatur Pionica, inde per serram in monte Romano, et exit in campum Longum, inde in campum Catinum, deinde redit ad supradictam petram Imperatoris; locum qui dicitur Seminariam cum finibus suis, sicut in antecessorum nostrorum privilegio continetur; collem Altulum, castellum Augustae cum fundis et casalibus suis, casale Sanctae Felicitatis cum eadem ecclesia, cum fundis et casalibus suis, et cum omnibus suis pertinentiis, sicut in eisdem privilegiis continetur; roccam Ceruariae cum fundis et [Col. 1433D] casalibus suis et cum omnibus suis pertinentiis; roccam Incameratae, castellum Maranum et roccam Martini et roccam de Meso cum omnibus eorum pertinentiis, cum veteri haereditate monasterii; castrum Camoranum cum rocca sua et fundis et casalibus suis, montem de Griffo, vallem Frigidam, montem de Meso et Finistellae cum omnibus eorum pertinentiis; castellum Cerretum cum omnibus pertinentiis suis, castrum Geramum cum montibus et collibus, fundis et casalibus suis, cum massis et omnibus suis pertinentiis, et cum veteri haereditate monasterii; castellum Ampollonii cum montibus et casalibus suis et medietatem castri Sancti Angeli cum ecclesiis, fundis, massis, et pertinentiis eorum; roccam Sancti Stephani cum [Col. 1434A] pertinentiis suis; vallem de Anigno, cellam de Occia cum montibus et collibus et fundis et casalibus suis; Toccianellum, fundum Orarum, fundum Micronianum, fundum Canianum, fundum Conuitellum, fundum Aquaevivae; et medietatem montis Afilani cum omnibus eorum pertinentiis; castrum Afilae cum montibus et collibus et medietatem montis Afilani, et cum omnibus eorum pertinentiis; castrum Pontiae cum montibus et collibus, et cum omnibus eorum pertinentiis; castrum Roijate cum Rocca sua; praeterea quae ex antiquo jure, et tam Romanorum pontificum quam etiam imperatorum concessionibus et privilegiis ad idem monasterium Beati Benedicti pertinere noscuntur; Salam civitatem quae vocatur Carsoli cum massis et fundis et [Col. 1434B] casalibus suis, Auricula, roccam de Butte, roccam Aprunii, Arsule, Rubianum; et super fluvium Anticulum, Sarraciniscum, roccam de Miazi, roccam de Sunici, Sambuci, Sicilianum, medietatem de Ilice, massam Sancti Valerii, Piscanum, montem Casalem, Civitellam, clibanum cum omnibus fundis et casalibus eorum, oppidum Tusculanum cum rocca sua et cum omnibus pertinentiis suis; castellum Gallicani cum ecclesiis, fundis et casalibus et omnibus pertinentiis suis.

Confirmamus etiam vobis cellas ad idem monasterium pertinentes, videlicet ecclesiam Sancti Angeli in Afile positam, ecclesiam Sancti Georgii cum omnibus earum pertinentiis et cum veteri haereditate beati Benedicti, ecclesiam Sancti Stephani [Col. 1434C] in Pilio, ecclesiam Sancti Angeli in Petra Lata, Sancti Sebastiani in Paliano, ecclesias Sancti Quintini et Sancti Blasii in Anticulo, ecclesiam Sancti Leucii in Babuco, cum omnibus earum pertinentiis, positas in territorio Campanino; in Cartorio ecclesiam Sancti Petri in Cammerata et Sancti Petri de Aprunio; in territorio Morsicano Sancti Petri in Nerse, Sancti Benedicti in rocca de Meruli, Sanctum Thomam de Transaquis cum ecclesia Sancti Nicolai in villa posita cum eorum pertinentiis; Sanctum Angelum in Albe, Sanctum Salvatorem in Avezano, Sanctam Mariam de Tufo cum suis pertinentiis; in valle Sorana ecclesiam Sancti Pauli cum aliis tribus ecclesiis cum villa juxta se posita et cum omnibus eorum pertinentiis; [Col. 1434D] S. Joannem de Pesculo, Sanctam Mariam de Anticulo, Sanctam Mariam de Rubiano, Sanctam Mariam de Arsule; in civitate Tiburtina, ecclesiam Sancti Antonini, Sanctae Crucis et Sanctae Barbarae cum omnibus eorum pertinentiis; aliam cellam ad honorem Sanctae Crucis in Quintiliano, cum oliveto suo et caeteris suis pertinentiis, et sex uncias de ecclesia Sancti Petri, cum terris et vineis, sicut per antiquos confines constat; villam quae vocatur Papi cum ecclesia Sanctae Mariae cum terris et vineis, et monte qui vocatur Mansula; ecclesiam Sanctae Mariae quae ponitur in porta; ecclesiam Sancti Sebastiani cum omnibus suis pertinentiis; aquincolos tres, unum in castro veteri, alium, foris [Col. 1435A] portam majorem et alium in Vesta; juxta castellum Gallicanum ecclesias Sancti Pastoris, Sancti Angeli, Sanctae Mariae, Sancti Laurentii in Aqua Alta cum omnibus earum possessionibus; Romae, monasterium Sancti Erasmi, cum domibus et hortis et caeteris possessionibus ad ipsum pertinentibus.

Ad haec, propter frequentes injurias quae ab episcopis, vel ipsorum ministris monasteriis ingeruntur, datam vestro coenobio facultatem a nostris praedecessoribus vobis quoque ratam manere decernimus, ut ad ecclesias, cum expedierit, dedicandas, aut clericos in monasterio, sive in cellis, sive in castellis aut villis monasterii ordinandos, a nobis episcopum postuletis. Quod si ad nos in tempore [Col. 1435B] venire nequiveritis, quem malueritis episcoporum Catholicum adeatis, qui apostolicae sedis fultus auctoritate, quae postulantur exhibeat; nec a quoquam Ecclesiae alicujus episcopo, super hoc contradictionem aut quaerimoniam patiatur. Eapropter omnem cujuslibet ecclesiae sacerdotem in praefato Beati Benedicti monasterio ditionem quamlibet, praeter sedem apostolicam, habere prohibemus. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam, praeviderint eligendum; [Col. 1435C] electus autem a Romano pontifice consecretur.

Decernimus ergo ut nulli omnino hominum liceat praefatum monasterium temere perturbare, aut possessiones ipsius auferre, vel ablatas retinere, minuere, seu quibuslibet vexationibus fatigare, sed omnia integra conserventur, eorum pro quorum gubernatione et sustentatione concessa sunt usibus omnimodis profutura, salva sedis apostolicae auctoritate, et Praenestini episcopi consueta justitia in Pontia, vel Roiate, sicut in instrumento compositionis de utriusque partis assensu facto exinde continetur. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum [Col. 1435D] suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant et apud districtum Judicem praemia aeternae pacis inveniant. Amen, amen, amen.

    Ego Clemens catholicae Ecclesiae episcopus ss.


Datum Laterani per manum Moysi, sanctae Romanae Ecclesiae subdiaconi, vices agentis cancellarii, duodecimo Kalend. Maii, indictione VII, Incarnationis [Col. 1436A] Dominicae anno 1189, pontificatur vero domni Clementis papae III anno secundo.



CXVIII. Ecclesiae Ferrariensis protectionem suscipit et possessiones juraque confirmat. (Laterani, April. 20.)
[MURATORI, Antiq. Ital., VI, 439.]

CLEMENS episcopus, servus servorum Dei, venerabili STEPHANO Ferrariensi episcopo, ejusque successoribus canonice substituendis, in perpetuum.

In eminenti sedis apostolicae specula, licet immeriti, disponente Domino, constituti, fratres nostros episcopos tam vicinos quam longe positos fraterna debemus charitate diligere et Ecclesiis a Deo sibi [Col. 1436B] commissis paterna sollicitudine providere. Eapropter, venerabilis in Christo frater episcope, tuis justis postulationibus clementer annuimus, et felicis recordationis praedecessorum nostrorum Innocentii, Coelestini, Lucii, Alexandri et Gregorii Romanorum pontificum vestigiis inhaerentes praefatam Ferrariensem Ecclesiam, cui Deo auctore, praeesse dignosceris, sub beati Petri et nostra protectione suscipimus et praesentis scripti privilegio communimus; statuentes ut quascunque possessiones, quaecunque bona eadem Ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, [Col. 1436C] praestante Domino, poterit adipisci, firma tibi tuisque successoribus et illibata permaneant; in quibus haec propriis duximus exprimenda vocabulis:

Monasterium Sancti Sylvestri, monasterium Sancti Bartholomaei, plebem Sancti Georgii ultra Padum, plebem Sanctae Mariae de Gabiana, plebem Sanctae Mariae de Vicoventia, cum castro et curte, et toto honore ac districtu Vicoventiae; plebem Sancti Martini de contra Padum, plebem Sancti Apollinaris de Trisicalio, plebem Sancti Stephani de Firminiana, cum tota curte Firminianae et Trisicali, cum honore et districtu; plebem Sancti Petri de Copario, plebem Sancti Georgii de Tamara, plebem Sancti Martini de Rupina, plebem [Col. 1436D] Sanctae Mariae de septem Policinis, plebem Sanctae Mariae de Vicariano, cum curte Vicariani et toto honore ac districtu; plebem Sancti Donati de Pedrurio cum curte Sancti Donati et districtu, plebem Sancti Stephani de Bolonitico, cum curte Bolonitici et honore ac districtu; plebem Sancti Georgii de Tricenta, cum curte Tricenta, et honore ac districtu, plebem Sancti Antonini de Ficarolo, plebem Sanctae Mariae de Civisello, plebem Sancti Michaelis de Brancantino, cum curte Melaria et toto honore ac districtu; ecclesiam Sancti Stephani de Staurano, cum tota ejus curte; ecclesiam Sancti Romani de Tartaro, ecclesiam de Cadaldo, cum hospitali; ecclesiam Sancti Thomae, cum hospitali subtus Buranam; ecclesiam Sancti [Col. 1437A] Matthaei, cum hospitali de Rupta Petri Scorti; hospitale omnium Sanctorum, hospitale Fratris Duranci, hospitale de Caudalonga, ecclesiam Sancti Lazari cum hospitale de campo Mercati, curtem Francolini, cum toto honore et districtu, curtem Vadrignanai et Bragantini, cum toto honore et districtu; vallem Theodoram, campum Ducis, dossum Pontuariae, cum tota Vallada sibi pertinente; ecclesiam Sancti Martini de Boscho, hospitale de Ruptulo, cum omnibus capellis et tenutis, et earum pertinentiis.

Antiquas igitur et rationabiles consuetudines, quas antecessores tui in canonica majori, et in ecclesiis tui episcopatus hactenus habuerunt, tibi et successoribus tuis auctoritate apostolica confirmamus, [Col. 1437B] statuentes ut nulli liceat aliquem in ecclesia majori canonicum, vel in aliquam praelationem, non requisito consilio et scientia tua seu successorum tuorum, recipere. Nec cuiquam fas sit in caeteris ecclesiis capellanum absque tuo consensu constituere vel amovere. Correctionem quoque canonicorum Ecclesiae tuae, et aliorum clericorum tui episcopatus et monachorum libere habeas, et eorumdem ordinationem, sicut praedecessores tui habuisse noscuntur, tibi et successoribus tuis duximus concedendam. Illud etiam, ad exemplar supradictorum praedecessorum nostrorum, omnimodis sancientes, ut Ferrariensis Ecclesia cum tota parochia sua in jure et dominio ac privilegio [Col. 1437C] sanctae Romanae Ecclesiae beati Petri, cujus est patrimonium, perpetuo conservetur, et sit semper sub nostra nostrorumque successorum electione, ordinatione atque consecratione, ut quicunque illic electus, ordinatus et consecratus fuerit, ille honoris hujus ac potestatis integritate fungatur. Decernimus ergo ut nulli omnino hominum liceat, etc.

    Ego Clemens catholicae Ecclesiae episcopus subscripsi.
    Ego Laborans presbyter cardinalis Sanctae Mariae trans Tiberim et Calixti subscripsi.
    Ego Pandulphus basilicae Duodecim Apostolorum presbyter cardinalis subscripsi.
    Ego Albinus presbyter cardinalis titulo Sanctae [Col. 1437D] Crucis in Jerusalem subscripsi.
    Ego Bobo presbyter cardinalis titulo Sanctae Anastasiae subscripsi.
    Ego Petrus titulo Sancti Laurentii in Damaso presbyter cardinalis subscripsi.
    Ego Jacobus diaconus cardinalis Sanctae Mariae in Cosmidin subscripsi.
    Ego Gratianus Sanctorum Cosmae et Damiani diaconus cardinalis subscripsi.
    Ego Bernardus Sancti Adriani diaconus cardinalis subscripsi.
    Ego Octavianus Sanctorum Sergii et Bacchi diaconus cardinalis subscripsi.
    Ego Gofredus Sanctae Mariae in Via Lata diaconus cardinalis subscripsi.
    [Col. 1438A] Ego Joannes Felix diaconus cardinalis Sancti Eustachii juxta templum Agrippae subscripsi.
    Ego Gregorius Sanctae Mariae in Agro diaconus cardinalis subscripsi.
    Ego Bernardus Sanctae Mariae Novae diaconus cardinalis subscripsi.


Datum Laterani per manum Moysi, sanctae Romanae Ecclesiae subdiaconi vicem agentis cancellarii, XII Kalendas Maii, indictione VII, Incarnationis Dominicae anno 1189, pontificatus vero domni Clementis papae tertii anno secundo.



CXIX. Eberhardo Merseburgensi et Ottoni Eischtettensi episcopis mandat ut de vita et miraculis Ottonis I, episcopi Bambergensis, diligenter inquirant, eumque, nisi impedimenta invenerint, sanctis ascriptum declarent. (Laterani, April. 29.)
[USSERMANN, episcopatus Bambergensis, Prob., 133.]
[Col. 1438B]

CLEMENS episcopus, servus servorum Dei, venerabilibus fratribus E. Merseburgensi et O. Eistettensi episcopis, et dilectis filiis S. Emmerammi Ratisponensi et Schwartzensi abbatibus, decano et scholastico Wirtziburgensi salutem et apostolicam benedictionem.

Ad audientiam apotolatus nostri ex quarumdam serie litterarum et relatione multorum pervenit, quod divina potentia per merita et interventum beati Ottonis, qui Bambergensis fuit episcopus, multam est operata salutem, praecipue in gente [Col. 1438C] Pomeranica, ad quam fuit ab apostolica sede transmissus, et in ea compluribus miraculis donavit illi Dominus coruscare. Quoniam igitur juxta divinae Scripturae testimonium lucerna non sub modio sed supra candelabrum est ponenda, discretioni vestrae per apostolica scripta mandamus, quatenus de vita ipsius et miraculis diligentius inquiratis, quae nobis fuerunt per multorum litteras indicata; et si non inveneritis aliquid quod obsistat, ipsum canonizatum auctoritate freti apostolica solemniter et publice nuntietis, anniversarium diem sui transitus facientes et publice nuntiantes ad honorem Dei et ipsius beati viri memoriam solemnem habere.

Datum Laterani, III Kal. Maii pontificatus nostri [Col. 1438D] anno secundo.



CXX. Ottonem II episcopum Bambergensem de mandato Merseburgensi et Eischtetensi episcopis dato, certiorem facit. (Laterani, Maii 1.)
[Ibid.]

CLEMENS episcopus, servus servorum Dei, venerabili fratri OTTONI episcopo et dilectis filiis canonicis et universo clero et populo Bambergensi montis S. Michaelis, salutem et apostolicam benedictionem.

Cum sedi apostolicae referuntur ea quae ad salutem pertinent animarum et devotionem cleri et populi manifestis indiciis respicere comprobantur, [Col. 1439A] ea sicut convenit libenter audimus, et ut debeant in Domino promoveri favorem ut expedit impertimur apostolicum et assensum. Hinc est quod cum ad audientiam apostolatus nostri quarumdam serie litterarum et multorum relatione pervenerit, quod divina potentia per miracula et interventum B. Ottonis, qui Bambergensis fuit episcopus, sit multorum operata salutem, praecipue in gente Pomeranica, ad quam fuit ab apostolica sede transmissus, in qua donavit illi Dominus Deus compluribus miraculis coruscare.

His gratanter auditis, et pro tantis beneficiis omnipotenti Domino gratiarum actionibus exsolutis, vestris piis desideriis ad laudem Dei satisfacere cupientes, venerabilibus fratribus nostris Merseburgensi, [Col. 1439B] et Eistettensi, episcopis, et dilectis filiis S. Emmerami Ratisponensi et Schwartzensi abbatibus, decano et scholastico Wirtzeburgensi dedimus in mandatis, quatenus de vita ipsius et miraculis diligenter inquirant, quae nobis fuerunt per multorum litteras indicata. Et si non fuerit inventum aliquid, quod obsistat, ipsum canonizatum praedictae magnae personae debeant solemniter et publice auctoritate freti apostolica nuntiare, anniversarium diem sui transitus facientes et publice nuntiantes ad honorem Dei et ipsius beati viri memoriam solemnem haberi.

Datum Laterani, Kalend. Maii, pontificatus nostri anno secundo.



CXXI. Monasterio S. Dionysii ecclesiam S. Blasii de Grandiputeo asserit. (Laterani, Maii 18.)
[DOUBLET, Histoire de saint Denys, 525.]
[Col. 1439C]

CLEMENS episcopus, servus servorum Dei, dilectis filiis abbati et fratribus Sancti Dionysii salutem et apostolicam benedictionem.

Justis petentium desideriis dignum est nos facilem praebere assensum, et vota quae a rationis tramite non discordant effectu prosequente complere. Eapropter, dilecti in Domino filii, grato concurrentes assensu, ecclesiam Sancti Blasii de Grandiputeo cum pertinentiis suis, quam Hevardus divinus fundator ejusdem ecclesiae, de assensu et confirmatione [Col. 1439D] venerabilis fratris Guillelmi Senonensis archiepiscopi vobis donavit, sicut cum juste ac pacifice possidetis, vobis et Ecclesiae vestrae auctoritate apostolica confirmamus et praesentis scripti patrocinio communimus. Nihilominus etiam vobis praesentium auctoritate concedimus ut, si generale interdictum terrae fuerit, si delicto proprio non fueritis interdicti, liceat vobis in ea clausis januis, exclusis excommunicatis et interdictis, non pulsatis campanis, suppressa voce divina officia celebrare, et homines de familia vestra nisi excommunicati vel interdicti fuerint, ecclesiasticae tradere sepulturae. Nulli ergo omnino hominum liceat hanc paginam nostrae confirmationis et concessionis infringere, vel ei ausu temerario contraire. Si quis [Col. 1440A] autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XV Kalendas Junii, pontificatus nostri anno secundo.



CXXII. Monasterii S. Matthaei de Castello tutelam suscipit, disciplinamque, bona, jura confirmat. (Laterani, Jun. 12.)
[GATTULA, Hist. Casin., 403.]

CLEMENS, episcopus, servus servorum Dei, dilectis filiis JACOB abbati monasterii S. Matthaei servorum Dei de Castello ejusque fratribus, tam praesentibus quam futuris, regularem vitam professis, in perpetuum.

[Col. 1440B] In eminenti apostolicae sedis specula, largiente Domino, quanquam immeriti, constituti, ad universum corpus Ecclesiae aciem nostrae considerationis debemus extendere, et servorum Dei quieti attentiori studio providere. Eapropter, dilecti in Domino filii, vestris justis postulationibus clementer annuimus, et felicis recordationis Alexandri, Lucii praedecessorum nostrorum vestigiis inhaerentes praefatum monasterium, in quo estis divino obsequio mancipati, sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo monasticus qui secundum Deum, et beati Benedicti Regulam in vestro monasterio institutus [Col. 1440C] esse dignoscitur, perpetuis ibidem temporibus inviolabiliter observetur. Praeterea quascunque possessiones quaecunque bona idem monasterium inpraesentiarum juste et canonice possidet, aut in futurum concessione pontificum, largitione regum vel principium, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant; in quibus haec propriis duximus exprimenda vocabulis.

Locum ipsum in quo praescriptum monasterium constructum est, cum omnibus pertinentiis suis; terras, et vineas, quas habetis in territorio Aquinati, possessiones, et terras, quas habetis in terra S. Benedicti, sive terragio; justitiam panis et vini, quam de veteri concessione hactenus observata, [Col. 1440D] diebus singulis a Cassinensi monasterio, et eam quam ab ecclesia S. Mariae de Albaneta, et S. Nicolai de Ciconia recipitis, sicut eas vobis praedictum monasterium Cassinense in perpetuum obtinendas pietatis obtentu concessit. Libertatem etiam a bonae memoriae Raynaldo, Theodino, Petro, et dilecto filio Roffrido tituli SS. Marcellini et Petri presbytero cardinali Cassinensibus abbatibus, cum assensu capituli, sicut in eorum scriptis authenticis continetur, monasterio vestro indultam, et bonas consuetudines hactenus observatas, nec non ecclesiam S. Martini de Montemontano, et ecclesiam S. Leonardi Juxta Montem Sambuclum cum pertinentiis suis, et ecclesiam S. Mariae de Radicclo cum pertinentiis suis, ab eisdem abbatibus [Col. 1441A] rationabiliter vobis concessas, cum hominibus quos a praefato monasterio Casinensi tenetis, nihilominus vobis et monasterio vestro auctoritate apostolica confirmamus. Liceat quoque vobis clericos, vel laicos fugientes, liberos, et absolutos ad conversionem recipere, et in vestro monasterio, sine contradictione qualibet retinere. Prohibemus insuper, ut nulli fratrum vestrorum, post factam in loco vestro professionem, fas sit eodem loco, absque licentia abbatis sui discedere. Discedentem vero sine communium litterarum vestrarum cautione nullus audeat retinere. Interdicimus etiam ne alicui liceat aliquem monachum in eamdem domum contra vestram voluntatem inducere, aut ex ea quemlibet de fratribus vestris, vobis volentibus, sine causa rationabili [Col. 1441B] removere. Sane novalium vestrorum quae propris manibus, vel sumptibus colitis, sive de nutrimentis vestrorum animalium, nullus omnino a vobis decimas praesumat exigere. Statuimus insuper ut nulli penitus liceat eidem monasterio vestro indebitas exactiones aut novos census imponere, seu veteres contra statuta sacrorum canonum adaugere; sepulturam quoque loci ipsius liberam esse decernimus, ut eorum devotioni et extremae voluntati, qui se illic sepeliri deliberaverint, nisi excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia, seu violentia [Col. 1441C] praeponatur, nisi quem fratres communi consensu, vel fratrum pars sanioris consilii, secundum Dei timorem, et beati Benedicti Regulam providerint eligendum.

Decernimus ergo, ut nulli omnino nominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra et illibata serventur, eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate, et Cassinensis monasterii debito jure, et reverentia. Si qua igitur in futurum ecclesiastica, saecularisve persona, hanc nostrae constitutionis paginam sciens, [Col. 1441D] contra eam temere venire tentaverit, secundo, tertiove commonita nisi reatum suum digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore, et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua servantibus sit pax Domini nostri Jesu Christi, quatenus, et hic fructum bonae actionis percipiant, et apud districtum Judicem praemia aeternae pacis inveniant. Amen, amen, amen.

    Ego Clemens catholicae Ecclesiae episcopus subscripsi.
    Ego Albanus Albanensis episcopus subscripsi.
    [Col. 1442A] Ego Bobo Portuensis Sanctae Ruffinae sedis episcopus subscripsi.
    Ego Octavianus Ostien., et Velletren. episcopus subscripsi.
    Ego Laborans presbyter cardinalis S. Mariae trans Tisberim tit. Calixti subscripsi.
    Ego Pandulfus presbyter card. basilicae XII Apostolorum.
    Ego Jordanus presbyter card. Pudentianae tt. Pastoris.
    Ego Joannes tituli S. Clementis card. et Tuscan. episcopus subscripsi.
    Ego Jacinthus S. Mariae in Cosmidin diac. card. subscripsi.
    Ego Gratianus SS. Cosmae et Damiani diac. [Col. 1442B] cardinalis.
    Ego Gerardus S. Adriani diaconus cardinalis subscripsi.
    Ego Gofridus Sanctae Mariae in Via Lata diac. card. subscripsi.
    Ego Berardus S. Mariae Novae diaconus cardinalis subscripsi.
    Ego Gregorius S. Mariae in Aquiro diaconus cardinalis.


Datum Laterani per manum Moysi, S. R. E. subdiaconi vicem agentis cancellarii, II Idus Junii, indictione septima, anno incarnationis Dominicae 1189, pontificatus vero domni Clementis papae tertii, anno secundo.



CXXIII. Universum capitulum Trevirense et omnem clerum et populum per archiepiscopatum consistentem a Fulmari archiepiscopi et R. praepositi obedientia in spiritualibus et temporalibus absolvit. (Laterani, Jun. 26.)
[GUENTHER, Cod. diplom. Rheno-Mosell., I, 459.]
[Col. 1442C]

CLEMENS episcopus, servus servorum Dei, dilectis filiis, universo capitulo Trevirensis Ecclesiae, et omni clero et populo per Trevirensem archiepiscopatum consistentibus, salutem et apostolicam benedictionem.

Multiplicibus perturbationum gravaminibus, quae occasione dissensionis in electione archiepiscopi Trevirensis incurrit Ecclesia, paterno compatientes [Col. 1442D] affectu, considerantes etiam quot et quanta universali Ecclesiae ex dissensione quae inter Romanam Ecclesiam et imperium propter hoc emerserat, dispendia poterant evenire, ab ipso nostrae promotionis initio, quanto studio quantaque sollicitudine potuimus ne ulterius dicta mala procederent, et quae excitata fuerant sopirentur, per nos et fratres et legatos nostros sine intermissione curavimus laborare. Et quoniam ipsius pacis tractatus, et totius negotii consummatio venerabilis fratris nostri Fulmari archiepiscopi vestri praesentiam exigebat, ipsum ad nos impetrata sibi a charissimis in Christo filiis nostris. F. imperatore, et H. filio ejus rege Romanorum semper augustis omnimoda securitate, apostolici auctoritate praecepti, curavimus [Col. 1443A] evocare Dilecti etiam filii nostri P. titulo Sancti Petri ad Vincula, et J. sanctae Pudentianae presbyteri cardinales, apostolicae sedis legati, hoc ipsum ei ex parte nostra et sua missis litteris, cum quanta potuere districtione injungere curaverunt. Abjectum est etiam quod nisi pridie Idus Februarii jam praeteriti, nostro se conspectui praesentaret, nihilominus ad negotii consummationem de fratrum nostrorum consilio procedere curaremus. Quoniam igitur hactenus nescimus qua intentione seu animositate nobis suam noluit praesentiam exhibere, ipsam de communi fratrum consilio, ceu contumacem et inobedientem, auctoritate qua fungimur, illa quam in vos ecclesiam Trevirensem, suffraganeos, et totum archiepiscopatum de jure archiepiscopati hactenus [Col. 1443B] habuit, potestate privamus; statuentes, ut tam ab ipsius quam a R. praepositi obedientia tam vos quam universus archiepiscopatus, sitis deinceps in spiritualibus et temporalibus quantum ad jus archiepiscopale pertinet, praepetuo penitus absoluti, sicut dum Verone essemus vivente adhuc bonae memoriae Urbano praedecessore nostro, inter ipsum et imperiales nuntios condictum fuerat et statutum, prout in litteris compositionis apparet, dictorum cardinalium legatorum nostrorum, et venerabilium fratrum nostrorum, Bauembergensis, et G. Herbipolensis episcoporum, et dilecti filii S. Hersfeldensis abbatis sigillorum testimonio consignatis. Praebendas tamen et beneficia quae uterque, et clerici qui pro Fulmaro ejecti fuerunt ipsius [Col. 1443C] electionis tempore possidebant; omnibus volumus et mandamus sine aliqua diminutione persolvi. Nos etenim Fulmaro jam dicto alicubi per sedem apostolicam honeste volumus provideri. Interdicimus etiam ne idem Fulmarus ullo unquam tempore in tota Trevirensi dioecesi legatione fungatur, aut cum pontificalibus debeat insignibus ministrare. Si quos autem occasione non impensae sibi obedientiae, memoratus Fulmarus deposuit, excommunicavit, officioque suspendit, aut beneficio, in integrum esse decernimus restitutos. Nulli ergo omnino hominum liceat hanc paginam nostrae constitutionis infringere, vel ei ausu temerario contraire; si quis autem hoc attentare praesumpserit, indignationem omnipotentis Dei, et beatorum Petri [Col. 1443D] et Pauli apostolorum ejus se noverit incursurum.

    Ego Clemens catholicae Ecclesiae episcopus.
    Ego Albinus Albanensis episcopus.
    Ego Bobo Portuensis et et Sanctae Rufinae sedis episcopus.
    Ego Octavianus Ostiensis episcopus, et Velletrensis.
    Ego Laborans presbyter cardinalis Sanctae Mariae trans Tiberim, titulo Calixti.
    Ego Jordanus Sanctae Pudentianae titulo Passionis presbyter cardinalis.
    Ego Joannes titulo Sancti Clementis cardinalis et Tuscanensis episcopus.
    [Col. 1444A] Ego Jac. diaconus cardinalis Sanctae Mariae in Cosmidin.
    Ego Goffredus Sanctae Mariae in Via Lata diaconus cardinalis.
    Ego Gregorius Sanctae Mariae in Aquiro diaconus cardinalis.


Datum Laterani per manum Moysi, sanctae Romanae Ecclesiae subdiaconi, vicem agentis cancellarii, XI Kal. Junii, indictione septima, Incarnationis Dominicae anno 1189, pontificatus vero domni Clementis papae III anno secundo.



CXXIV. Monasterio S. Chrysogoni Jadrensis ecclesiam S. Martini asserit. (Laterani, Jun. 28.)
[FARLATI, Illyricum sacrum, V, 65.]
[Col. 1444B]

CLEMENS episcopus, servus servorum Dei, dilectis filiis G . . . . . abbati et fratribus, salutem et apostolicam benedictionem.

Justis petentium desideriis dignum est nos facilem praebere consensum et vota quae a rationis tramite non discordant effectu prosequente complere. Eapropter, dilecti in Domino filii, vestris justis postulationibus grato concurrentes assensu ecclesiam Sancti Martini cum omnibus pertinentiis suis a patronis ipsius ecclesiae de consensu Jadertini capituli, monasterio vestro pia largitione concessam, sicut ipsam juste ac sine controversia possidetis, vobis et per vos eidem monasterio auctoritate apostolica [Col. 1444C] confirmamus et praesentis scripti patrocinio communimus: statuentes ut nulli omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IV Kal. Julii, pontificatus nostri anno secundo.



CXXV. Hermano magistro et fratribus hospitalis Hierosolymitani asserit ea quae Philippus archiepiscopus Coloniensis hospitali de Sancto Sepulcro Duisburgensi donaverat. (Laterani, Jul. 14.)
[LACOMBLET, Urkund., I, 362.]
[Col. 1444D]

CLEMENS episcopus, servus servorum Dei, dilectis filiis HERIMANNO magistro et fratribus Jerosolymitani hospitalis salutem et apostolicam benedictionem.

Vidimus authenticum instrumentum venerabilis fratris nostri Philippi Coloniensis archiepiscopi, ex cujus tenore nobis innotuit quod idem archiepiscopus hospitali vestro de Sancto Sepulcro in Dusburg pia donatione concessit domum Conradi de Dicke, domum Alexandri filii Lodewici, domum Lanthfridi Brunckini Sifredi cum spatiis interjectis, nec non et omnes terminos versus ecclesiam S. Mariae [Col. 1445A] infra murum et extra murum civitatis sitos, tali tenore videlicet ut habitatores praedictarum domorum baptismalia, sepulturas, visitationes infirmorum in eadem hospitali domo cum omni jure parochiali recipiant; synodo tamen pastoris ecclesiae S. Salvatoris et archidiaconi Sanctensis ac praepraepositi S. Cuniberti, qui jure decanatus eidem ecclesiae praelatus est, statutis debent, sicut prius, temporibus interesse. Statuit etiam idem archiepiscopus ut decimas animalium cum obolis qui vulgo appellantur Orkemscherf de domibus praedictis memoratae ecclesiae Beatae Mariae tradatur, pro quorum recompensatione pastori ecclesiae S. Salvatoris dimidia marca debet annuatim persolvi. A. quoque sacerdos et successores ejus tertiam partem cathedratici [Col. 1445B] praedicti archiepiscopi et servitii archidiaconi Sanctensis atque praepositi S. Cunnberti, omni contradictione remota, persolvant. Ut igitur constitutio praedicti archiepiscopi et concessio vel confirmatio robur obtineat firmitatis, ipsam sicut rationabiliter facta est et in ejus scripto authentico continetur, ratam habemus et sicut praedicta omnia pacifice possidetis, devotioni vestrae auctoritate apostolica confirmamus et praesentis scripti patrocinio communimus; statuentes ut nulli omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et BB. Petri et Pauli apostolorum ejus [Col. 1445C] se noverit incursurum.

Data Laterani, II Idus Julii, pontificatus nostri anno secundo.



CXXVI. Canonicis ecclesiae S. Thomae de Louvrea Parisiensis asserit possessiones a Roberto comite collatas. (Laterani, Jul. 26.)
[Dom FÉLIBIEN, Hist. de Paris, III, 75.]

CLEMENS episcopus, servus servorum Dei, dilectis filiis canonicis ecclesiae S. Thomae de Louvrea, salutem et apostolicam benedictionem.

Justis petentium desideriis facilem nos convenit praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, precibus inclinati [Col. 1445D] nobilis feminae comitissae Brayae, possessiones et redditus a Roberto comite quondam marito suo ab ipsa et liberis ejus in eleemosynam ecclesiae vestrae concessos, scilicet curiam, in qua erant aedificata stabula, ut ibi construeretur hospitale; partem virgulti (vulgo du verger) inter hospitale canonicos attingentis, a claustro quod est ante januam ecclesiae, usque ad extremitatem muri, et redditus ad sustentationem canonicorum sacerdotum manentium, in decimis de Torciano, Galliaco et de Braya; et centum solidos Parisiensis monetae apud Villamnovam Sancti Georgii annuatim in festo sancti Remigii persolvendos; vineam etiam et arpentum terrae, quae jacent extra muros praedicti loci S. Thomae, sicut ea juste et sine controversia possidetis, et in [Col. 1446A] eorum scripto authentico continetur, ecclesiae vestrae auctoritate apostolica confirmamus, et praesentis scripti patrocinio communimus; statuentes ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VII Kal. Augusti, pontificatus nostri anno secundo.



CXXVII. Praeposito et fratribus ecclesiae S. Nicolai Stendalensis privilegia concedit. (Laterani, Sept. 11.)
[RIEDEL, Cod. dipl. Brem., I, V, 22.]
[Col. 1446B]

CLEMENS episcopus, servus servorum Dei, dilectis filiis praeposito et fratribus Sancti Nicolai in Stendale.

. . . . . Tam vestris quam dilecti filii nostri nobilis viri Henrici comitis, vestrae ecclesiae fundatoris, precibus inclinati, praesenti pagina vobis vestrisque successoribus duximus indulgendum, ut sit dioecesanus vester a vobis cum humilitate debita sub testimonio prudentum virorum pluries requisitus, sacramenta ecclesiastica gratis vobis et sine difficultate ac pravitate aliqua non indulserit, a quocunque malueritis Catholico episcopo gratiam apostolicae sedis habente, ea vobis liceat postulare, qui, nostra fretus auctoritate, quod postulatur, impondat.

[Col. 1446C] Nulli ergo omnino hominum liceat, etc.

Datum Laterani, III Idus Septembris, pontificatus nostri anno secundo.



CXXVIII. Universis episcopis praecipit, ut sacramenta, cum a fratribus ecclesiae S. Nicolai Stendalensis fuerint requisiti, dilatione et appellatione remota impendant. (Laterani, Sept. 11.)
[Ibid.]

CLEMENS episcopus, servus servorum Dei, venerabilibus fratribus universis episcopis, ad quos litterae istae pervenerint, salutem et apostolicam benedictionem.

[Col. 1446D] Etsi universarum ecclesiarum quieti teneamur sollicite providere, de illarum tamen tranquillitate ac pace nos convenit vigilantius cogitare, quae nostri juris existunt, et ad Romanam Ecclesiam, nullo mediante pertinere noscuntur. Inde est quod cum dilectis filiis nostris praeposito et fratribus ecclesiae S. Nicolai de Stendale, quae beati Petri juris existit et ad nos specialiter pertinere dignoscitur, de apostolicae sedis clementia sit indultum, ut si dioecesanus episcopus sub testimonio prudentum virorum, ab eis cum humilitate debita pluries requisitus, sacramenta ecclesiastica gratis illis et absque difficultate vel pravitate aliqua non indulserit, ea possint a quocunque maluerint Catholico episcopo postulare, [Col. 1447A] fraternitati vestrae per apostolica scripta praecipiendo mandamus, quatenus sacramenta ipsa cum ab eisdem fratribus fueritis requisiti, dilatione et appellatione remota, libere de auctoritate apostolica impendatis.

Datum Laterani, III Idus Septembris, pontificatus nostri anno secundo.



CXXIX. Monasterium Baumburgense tuendum suscipit, ejusque possessiones ac privilegia confirmat. (Laterani, Sept. 12.)
[HUND, Metropolis Salisburg., III, 85.]

CLEMENS episcopus, servus servorum Dei, dilecto filio MARSILIO praeposito ecclesiae Sanctae Margaretae de Baumburg, ejusque fratribus tam praesentibus [Col. 1447B] quam futuris, regularem vitam professis in perpetuum.

Quoties illud a nobis petitur quod honestati et religioni convenire dignoscitur, animo nos decet libenti concedere, et petentium desideriis congruum suffragium impartiri. Unde quia Berengarius comes Sulzbachen allodium suum in Sulzburgen. territorio beato Petro et sanctae Romanae Ecclesiae sub unius Bizantii annuo censu pia devotione obtulit, in quo in honorem Dei et memoriam beatae Margaretae virginis ecclesiam vestram construens eam ordini canonicorum regularium deputavit, nos sequentes vestigia praedecessorum nostrorum Romanorum pontificum Paschalis, Honorii, Innocentii, Lucii, secundi et Lucii tertii, locum ipsum quoniam beati [Col. 1447C] Petri juris existit, sub beati Petri et nostra protectione suscipimus, et praesentis scripti privilegio communimus. In primis siquidem statuentes ut ordo canonicus qui secundum Deum et beati Augustini Regulam institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

[Col. 1447D] Archidiaconatum, parochiam Sancti Georgii, ecclesiam sancti Jovanis in Fruchtlachingen, Frulestorf cum pertinentiis suis, Funigen cum pertinentiis suis, Varnaspacht cum pertinentiis suis, Meglinger cum pertinentiis suis, Windbret cum pertinentiis suis. Sepulturam quoque ipsius loci liberam esse decernimus ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum a quibus mortuorum corpora assumuntur. Liceat etiam praeposito qui pro tempore fuerit advocatum quem eidem loco perutilem et necessarium esse perspexerit, communi vel sanioris partis fratrum consilio secundum Deum eligere, [Col. 1448A] et si inutilis apparuerit removere, sicut a praedecessoribus nostris felicis recordationis, Pascali, Honorio, Innocentio, Lucio secundo et Lucio tertio statutum esse et scripto suo firmatum. Obeunte vero te, nunc ejusdem loci praeposito vel tuorum quolibet successorum, nullus ibi quolibet subreptionis astutia seu violentia praeponatur, nisi quem fratres communi consensu vel fratrum pars consilii sanioris secundum Dei timorem, canonice providerint eligendum. Sane post professionem exhibitam, nemini vestrum liceat proprium quid habere, nec sine praepositi vel congregationis licentia de claustro discedere. Sua etiam tuorumque successorum charitati apostolicae sedis benignitate permittimus et roboramus ut licitum vobis sit ordinationes [Col. 1448B] clericorum, aliaque ecclesiastica sacramenta a bonis episcopis et religiosis accipere, si vester episcopus Simoniaca vel alia haeretica pravitate infectus fuerit, et gratiam sedis apostolicae non habuerit; ad indicium autem hujus ab apostolica sede perceptae tuitionis, Bizantium unum singulis annis nobis nostrisque successoribus persolvetis. Insuper etiam ut Domino nostro Jesu Christo liberiori animo serviatis, vestrae saluti per omnia providentes, statuimus ut servientes vestri qui in curia vestra vobis serviunt, absque impulsione parochiani in ecclesia vestra verbum Dei et missas audiant, sacramenta percipiant, caeterisque divinis legibus subjaceant; decimas vero novalium vestrorum, vobis vestrisque successoribus habendas, remota episcopalium ministrorum [Col. 1448C] contradictione concedimus, ut quiete in eo quod assumpsistis proposito, largiente Domino, in perpetuum maneatis.

Decernimus ergo ut nulli omnino hominum liceat eamdem ecclesiam temere perturbare, aut ejus possessiones auferre, vel ablatas retinere, seu quibuslibet vexationibus fatigare, sed omnia integra conserventur, eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate ac dioecesani episcopi in subjectis vobis praedictis parochiis canonica justitia. Si qua igitur in futurum, etc.

    Ego Clemens catholicae Ecclesiae episcopus.


Datum Laterani, II Id. Sept.



CXXX. Praeposito et fratribus S. Nicolai Stendalensis concedit, ut in parochiis quae ad eos pertinent, per se vel per capellanos ministrent. (Laterani, Sept. 13.)
[RIEDEL., Cod. dipl. Brand., I, V, 23.]
[Col. 1448D]

Clemens episcopus servus servorum Dei, dilectis filiis praeposito et fratribus Sancti Nicolai in Stendale.

. . . . Tam vestris quam dilecti filii nobilis viri Henrici comitis, vestrae ecclesiae fundatoris, precibus inclinati, praesenti pagina vobis vestrisque successoribus duximus indulgendum ut, si dioecesanus episcopus sub honestarum testimonio personarum pluries humiliter requisitus personis idoneis [Col. 1449A] a vobis canonice praesentatis curam animarum illarum parochiarum, quae ad vos pertinent, sine difficultate ac pravitate aliqua non impenderit, ex tunc eam de auctoritate apostolica, cessante appellatione absque calumnia, teneatis et in eis per vos vel per capellanos vestros libere ministretis, donec episcopus duritiam suam recogitans praesentatos a vobis sicut debet admittat.

Nulli ergo omnino hominum liceat, etc.

Datum Laterani, Idus Septembris, pontificatus nostri anno secundo.



CXXXI. Praeposito et fratribus S. Nicolai Stendalensis permittit ut »decimas de manibus redimant laicorum, et eas suis successorumque usibus libere deputent.« (Laterani, Sept. 13.)
[RIEDEL, ibid., I, V, 24.]
[Col. 1449B]

CLEMENS episcopus, servus servorum Dei, dilectis filiis praeposito et fratribus Sancti Nicolai in Stendale.

. . . . Vobis praesentium auctoritate duximus indulgendum, ut liceat vobis decimas, ad vestras parochias pertinentes, de manibus redimere laicorum, et eas vestris vestrorumque successorum usibus libere deputare.

Nulli ergo omnino hominum liceat hanc paginam indulgentiae nostrae infringere, etc.

Datum Laterani, Idus Septembris, pontificatus [Col. 1449C] nostri anno secundo.



CXXXII. Al. praeposito et fratribus S. Nicolai Stendalensis concedit, »ut nulli synodum in ecclesia eorum liceat celebrare, nec quisquam episcopus vel praelatus eos excommunicare aut eorum ecclesiam praesumat subjicere interdicto.« (Laterani, Nov. 4.)
[Ibid.]

CLEMENS episcopus, servus servorum Dei, dilectis filiis AL. praeposito et fratribus ecclesiae de Stendale, salutem et apostolicam benedictionem.

. . . . Dilecti in Domino filii, vestris justis postulationibus grato concurrentes assensu, auctoritate vobis praesentium indulgemus, ut nulli synodum in ecclesia vestra, vobis invitis, liceat celebrare; [Col. 1449D] auctoritate etiam apostolica prohibemus, ne quisquam episcopus vel praelatus personas vestras excommunicare aut vestram ecclesiam praesumat subjicere interdicto, salva sedis apostolicae et ipsius legati auctoritate.

Nulli ergo omnino hominum liceat, etc.

Datum Laterani, II Non. Novembris, pontificatus nostri anno secundo.



CXXXIII. Ad Ger. comitem et universum populum Ragusinum. (Laterani, Nov. 25.)
[FARLATI, Illyricum sacrum, VI, 83.]

CLEMENS episcopus, servus servorum Dei, dilectis filiis nobili viro GER . . . comiti et universo [Col. 1450A] populo Ragusino, salutem et apostolicam benedictionem.

Cum venerabilis frater noster Ber. Ragusinus archiepiscopus ad sedem apostolicam accessisset, ipsum suae probitatis, honestatis et litteraturae intuitu benigne recepimus, eique pallium scilicet pontificalis officii plenitudinem clementer curavimus impertiri. Ipsum igitur, quem suae discretionis et probitatis consideratione sincera charitate diligimus, ad vos eum cum gratia sedis apostolicae remittentes universitatem vestram monemus et per apostolica scripta mandamus atque praecipimus, quatenus eum benigne curetis et devote recipere, et ei obedientiam et reverentiam debitam exhibentes ipsius salubria monita et mandata reverenter et [Col. 1450B] sine refractione servetis, et in his quae ad Deum sunt, ei tanquam patri et animarum vestrarum pastori cum omni mansuetudine ac devotione assistere studeatis, et favorem vestrum fidenter impertiri, ut ipse in suscepto ministerio vobis et commissae sibi Ecclesiae utiliter proficere valeat, et vos de obedientiae et fidelitatis observantia praemium a Domino possitis indeficienter exspectare.

Datum Laterani, VII Kal. Decembris, pontificatus nostri anno secundo.



CXXXIV. Monasterium S. Quintini Bellovacensis in protectionem suscipit, disciplinamque et possessiones confirmat. (Romae.)
[LOUVET, Antiquités du Beauvoisis, I, 477.]
[Col. 1450C]

CLEMENS episcopus, servus servorum Dei, dilectis filiis PETRO abbati et caeteris fratribus in B. Quintini Ecclesia secus Belvacum sita, canonicam vitam professis, eorumque successoribus regulariter victuris, in perpetuum.

Piae voluntatis affectus prosequente debet studio confoveri ut ecclesiastica utilitas apostolicae sedis favore vires accipiat et accrescat. Eapropter, dilecti in Christo filii, vestris justis postulationibus clementer annuimus et praefatam ecclesiam in qua divino mancipati estis obsequio, ad instar felicis recordationis Alexandri, praedecessoris nostri, Romani pontificis, sub beati Petri et nostra protectione [Col. 1450D] suscipimus et praesentis scripti privilegio communimus: imprimis siquidem statuentes ut ordo canonicus, qui secundum Dei timorem et B. Augustini Regulam in ecclesia vestra statutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum in quo ecclesia ipsa sita est cum omnibus pertinentiis suis, videlicet praebendam in ecclesia [Col. 1451A] beati Belvacensis integram atque perpetuam, annualia etiam in eadem ecclesia praebendarum quando dimittuntur vel mutantur de persona in personam, sive post demissionem ad eamdem personam redeant, anno integro et integre; praebendam in ecclesia S. Bartholomaei integram atque perpetuam; praebendam in ecclesia S. Vedasti integram atque perpetuam; praebendam in ecclesia S. Laurentii integram atque perpetuam; praebendam in ecclesia S. Arnulphi de Claromonte cum vinea ad praebendam pertinente integram atque perpetuam; praebendam in ecclesia Beatae Mariae de Mertolo cum vinea ad praebendam pertinente integram atque perpetuam, domum etiam quamdam infra muros ejusdem castelli. Decimationem omnium molendinorum episcopi [Col. 1451B] quae sunt Belvaci, ad annonas molendas; tredecimum denarium in omnibus molendinis fullonum episcopi, ecclesiam Sancti Hippolyti, silvam de Parco quibuscunque nominibus designatur, ad usus vobis necessarios, ad coquendos panes burgensium et Bolengariorum vestrorum, ad clausuras et escaratz (sic) vinearum et curticulorum vestrorum et spinas; quatuor asinos ad igni necessaria quotidie deferenda et in eadem silva mortua ligna et incisa terraeque jacentia. Terram in insula praedictae ecclesiae adjacentem, et molendinum et furnum cum aqua quae per terram ipsam discurrit, excussa omni aliena potestate. Nullus in praefatis et burgo et terra eidem ecclesiae adjacente dispositionem, ditionem aut judicium praeter Romanam Ecclesiam [Col. 1451C] vendicare praesumat, salvo jure canonico Belvacensis episcopi. Justitiam in viis et pratis terrae ecclesiae vestrae adjacentibus porrectis in longum usque ad curtem ejusdem ecclesiae quae sita est citra monasterium S. Justi de Marisco, in latum vero usque ad fossatum, quod dividit prata a communibus pascuis et a novo fossato et a superiori alveo fluminis usque ad curtem vestram de Marisco. Parochiam Sancti Gervasii de Bragella, parochiam quae vocatur Flagellatum Sancti Quintini et justitiam omnem ejusdem villae et terram tribus aratris sufficientem cum parte silvae. Ecclesiam de Novovico et molendinum et furnum; ecclesiam de Fuscinae villa, altare de Temerii villa, altare de Audoeni [Col. 1451D] villa, altare de Arione, altare de Bussy, altare de Medianvilla, altare de Fredinvilla, altare de Dudonis villari, altare de Novavilla Regis cum tota minuta decima et tertia parte grandis decimae; altare de Hamenvillare, altare de Monciaco, altare de Autoilo cum omni grandi decima et minuta. Terram quae appellatur mansionile Alberti ab omni justitia liberam, usuarium in omnibus silvis de Altiollo, fratribus ibidem manentibus; in Belvaco censum duarum portarum et censum pellium; cellam B. Mariae de Gornaco cum appenditiis suis, unum modicum frumenti et unum avenae quos reddit vobis annuatim ecclesia de Ressonis; sextam partem totius decimae de villa S. Menelai, unum modium frumenti apud Gremeviller quem debent [Col. 1452A] vobis canonici S. Michaelis; medietatem Grandisvillaris, quatuor altaria quae tenent a vobis monachi; mansionile de Furnodo ab omni justitia et vicaria liberum.

In episcopatu Ambianensi ecclesiam B. Dionysii de Piccio cum appenditiis suis, parochiam S. Martini cum tota decima grandi et minuta, parochiam de Sancet cum tota decima, ecclesiam Conteiens. cum appendiciis. Altare S. Martini et capellam de Tilleio, altare de Corcellis, medietatem decimae de Riveriis, capellam de Ferreriis, cum decima tota grandi et minuta, mansionile de Vagella et Molaria.

In episcopatu Noviomensi altare de Partin cum pertinentiis suis; in ecclesia B. Quintini Viromandensis praebendam unam et integram atque perpetuam. [Col. 1452B] In ecclesia B. Mariae de Nigella praebendam unam integram atque perpetuam. In episcopatu Suessionensi cellam S. Adriani cum appenditiis suis; hospites etiam qui in terra canonicorum hospitati sunt ab omni justitia et exactione; in Reinvalle quartam partem in omnibus terragiis omnium seminum.

In archiepiscopatu Rothomagensi altare de Spei cum praesentatione sacerdotis et tertiam partem decimae et unum hospitem. In episcopatu Trecensi cellam Sancti Georgii cum appenditiis suis, curtem etiam canonicorum et atrium ejusdem loci jure parochiali liberum, vineas etiam et terras uni aratro sufficientes ab omni decima et exactione liberas; in ecclesia B. Petri Trecensis praebendam [Col. 1452C] unam atque perpetuam; Trecis portam quae dicitur Belonis; ecclesiam S. Mariae de Druto cum omni decima grandi et minuta, et furno et justitia ejusdem villae; capellam de Fontanis cum furno ejusdem villae. et medietatem ejusdem villae; capellam de Auriniaco et tertiam partem totius grandis decimae cum tota minuta; terram de Mariniaco ab omni decima et justitia liberam; parochiam de Maceriis cum tota minuta decima, et in eadem parochia insulam Grancearum ab omni justitia liberam; parochiam de Villenosse cum omni decima grandi et minuta ejusdem parochiae et homines vestros ab omni justitia liberos, et molendinum, capellam de Fontanellis et decimam ejusdem loci, [Col. 1452D] capellam Sancti Jacobi, dimidium modium annonae in decima de Loen, ecclesiam Sancti Andreae de Baldement cum appenditiis suis et furno ejusdem villae et medietatem grandis decimae, et tertiam partem decimae de Pars.

Ad haec auctoritate apostolica prohibemus ne aliquis sine manifesta et rationabili causa excommunicationis vel suspensionis, aut in ecclesiis vestris interdicti sententiam ferre praesumat aut eisdem ecclesiis novas vel indebitas exactiones praesumat imponere. Obeunte vero te nunc ejusdem loci abbate vel tuorum quolibet successorum, nullus ibi qualibet subreptionis astutia seu violentia praeponatur nisi quem fratres de communi consensu, vel fratrum pars consilii sanioris secundum [Col. 1453A] Deum et beati Augustini Regulam providerint eligere. Sepulturam quoque ipsius loci liberam esse decernimus, ut eorum devotioni et extremae voluntati, qui illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat praefatum monasterium temere perturbare aut ejus possessiones auferre, vel ablatas retinere, minuere, seu aliis quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate.

Si qua igitur in futurum ecclesiastica saecularisve [Col. 1453B] persona hanc nostrae constitutionis paginam sciens, contra eam temere venire tentaverit, secundo tertiove commonita, nisi praesumptionem suam congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine, districtae ultioni subjaceat; cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Actum Romae, anno 1189.



ANNO 1190.
[Col. 1453C]


CXXXV. Sententiam de jure fundationis trium ecclesiarum de Chilcheim, Eimuotingen et Matra, ab O[ttone] quondam episcopo Constantiensi probatam, confirmat. (Laterani, Febr. 6.)
[SCHOEPFLIN, Historia Zaringo-Badensis, IV, 130.]

CLEMENS episcopus, servus servorum Dei, dilectis filiis ALGOTO, LUPULTO et THEODRICO de Chilcheim, salutem et apostolicam benedictionem.

Quoties litigia super rebus ecclesiasticis orta ad legitimam discussionem deveniunt et in judicio [Col. 1453D] proposita diutius disceptationibus partium ventilata per diffinitivam sententiam, mediante praelatorum discretione, legitime sopiuntur, decens est atque conveniens, ne iterum alicujus temeritate in contentionis scrupulum relabantur, sententias ipsas sedis apostolicae auctoritate firmare. Cum autem super jure fundationis trium ecclesiarum, de Chilcheim videlicet Eimuotingen et Matra, inter vos et B. abbatem de Stein quaestio emersisset, vobis quod intendebatis legitima testium assertione probantibus, sententia fuit pro vobis legitime promulgata, quam bonae memoriae O., olim Constantiensis episcopus confirmavit. Nos itaque eamdem sententiam, sicut rationabiliter lata est nec legitima appellatione suspensa ratam habentes, ipsam auctoritate [Col. 1454A] apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus noverit se incursurum.

Datum Laterani, VIII Id. Februarii, pontificatus nostri anno tertio.



CXXXVI. Abbati et conventui Cisterciensi asserit ecclesiam Schardeburgensem, a Richardo Anglorum rege donatam. (Laterani, Febr. 9.)
[HENRIQUEZ, Regula, p. 232.]

[Col. 1454B] CLEMENS episcopus, servus servorum Dei, dilectis filiis abbati et conventui Cistercii, salutem et apostolicam benedictionem.

Justis petentium desideriis dignum est nos faciliter praebere consensum, et vota quae a rationis tramite non discordant, effectu prosequente complere. Eapropter, dilecti in Domino filii, vestris justis postulationibus grato concurrentes assensu, ecclesiam de Schardeburg, cum omnibus pertinentiis et libertatibus suis sicut scripta authentica Richardi illustris Anglorum regis exinde facta testantur, qui vobis eamdem ecclesiam pia largitione in perpetuam eleemosynam concessit, ad procurationem abbatum capituli generalis. devotioni vestrae auctoritate apostolica confirmamus et praesentis [Col. 1454C] scripti patrocinio communimus: statuentes, ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, V Idus Februarii, pontificatus nostri anno tertio.



CXXXVII. Ecclesiae Eboracensis suffraganeis et universis abbatibus, prioribus et populo ac clero per provinciam constitutis, Guafridum, fratrem Ricardi, Anglorum regis, nuntiat archiepiscopum Eboracensem a sese agnitum esse. (Laterani, Mart 7.)
[Radulf. de Diceto Imag. Hist, ap. TWYSDEN H. A. Script., I, 653.]
[Col. 1454D]

CLEMENS episcopus servus servorum Dei, venerabilibus fratribus suffraganeis Eboracensis Ecclesiae, et dilectis filiis universis abbatibus, prioribus, et populo, et clero per Eboracensem provinciam constitutis, salutem et apostolicam benedictionem.

Per litteras charissimi in Christo filii nostri R. illustris Anglorum regis, et venerabilis fratris nostri H. Dunelmensis episcopi, et dilectorum filiorum Eboracensis capituli, et multorum religiosorum conventuum ipsius dioecesis, intellecto, quod idem capitulum Eboracensis Ecclesiae dilectum filium Gaufridum, fratrem praedicti regis, voto unanimi et pari consensu in patrem et archiepiscopum elegerunt, [Col. 1455A] et quod dilectus filius noster J. tituli Sancti Martini presbyter cardinalis, apostolicae sedis legatus, sicut ex ipsius litteris plenius intelleximus, electionem ipsam auctoritate legationis, qua in Anglia fungebatur, confirmaverit; considerantes etiam quod Eboracensis Ecclesia, quae pastoris consilio diutius destituta, in multis ex defectu praelati dispendium passa fuerit, per ejus sollicitudinem et potentiam ad statum poterit reparari meliorem, electionem ipsam, sicut concorditer facta est, et ab eodem legato nostro confirmata, praesertim cum piae memoriae Alexander papa praedecessor noster circa personam ejus dispensaverit, ratam habemus, et de fratrum nostrorum consilio auctoritate sedis apostolicae confirmamus.

[Col. 1455B] Monemus igitur universitatem vestram, et per apostolica scripta mandamus, quatenus ipsi ceu praelato vestro reverentiam et honorem quem praedecessoribus suis exhibuistis, sine refragatione impendere studeatis, ut propterea valeatis apud Deum et homines merito commendabiles apparere.

Datum Laterani, Nonas Martii, pontificatus nostri anno tertio.



CXXXVIII. Miloni archiepiscopo Mediolanensi et ejus suffraganeis significat, se [Theobaldo] episcopo Placentino mandasse, ut in consules Placentinos, nisi ab injuriis in ecclesias recessissent, graviter incederet. (Laterani, Mart. 29.)
[CAMPI, Hist. di. Piac., II, 371.]

CLEMENS episcopus, servus servorum Dei, venerabilibus [Col. 1455C] fratribus Mediolanensi archiepiscopo, et suffraganeis ejus, salutem et apostolicam benedictionem.

Gravis et detestandae praesumptionis audacia nuper ad aures apostolatus pervenit, quod Placentinae civitatis consules in ecclesias ausu temerario insurgentes, non solum earum januas confregerunt, sed exinde clavibus asportatis eas reddere noluerunt, donec a quibusdam cautione recepta, quod nullas de ipsarum facultatibus, nisi quantum ad victum solummodo pertineret, distraherent, fuit eis firmiter repromissum. His etiam temeritatibus non contenti, praestito juramento firmarunt, quod usque ad Kalendas Junii, nisi de consilio ipsius civitatis ad [Col. 1455D] campanae pulsationem remanserit, sexcentas libras auferre ipsis ecclesiis conabuntur. Unde quia licet ipsius civitatis populum, sicut qui ad nos specialiter pertinet, sincere in Domino diligamus, sustinere tamen nolumus, nec debemus, ut super his eorum praesumptio remaneret impunita; ne, si forte in eos rigor ecclesiasticus tepidus exstiterit, vel remissus, aliis praebeatur materia delinquendi, venerabili fratri nostro. . . . Placentino episcopo dedimus in mandatis ut, nisi praedicti consules, juxta quod eis dedimus in mandatis, a tam nefario proposito quantocius duxerint desistendum, in ipsos consules ecclesiasticam censuram, et in totam civitatem exceptis poenitentiis, et baptismate parvulorum, sententiam proferat interdicti.

[Col. 1456A] Quocirca fraternitati vestrae per apostolica scripta mandamus, quatenus sententiam, quam praedictus episcopus in ipsos propter hoc promulgaverit, ratam habeatis et firmam, et faciatis, quantum in vobis fuerit, inviolabiliter observari, vestris parochianis districtius prohibentes, ne cum ipsis Placentinis contractum aliquem, sive mercimonium contrahere aliqua ratione praesumant.

Datum Laterani, V Kal. Aprilis, pontificatus nostri anno tertio.



CXXXIX. Privilegium pro ecclesia Thenensi.---Collata ab Alberto archidiacono ipsi confirmat. (Laterani, Mart. 30.)
[MARTEN Ampl. Collect., I, 992.]

[Col. 1456B] CLEMENS episcopus, servus servorum Dei, dilectis filiis praeposito et canonicis Thenensis ecclesiae, salutem et apostolicam benedictionem.

Etsi de omnium tranquillitate ex debito commissi nobis officii esse solliciti non immerito debeamus, major tamen cura de ecclesiarum libertate manutenenda nos de ratione sollicitat, ut per nostrae dispositionis providentiam temporaliter et spiritualiter recipiant incrementum, et quae bene in eis ordinata sunt et disposita, ne ipsis valeant deperire, apostolicae confirmationis munimine roborentur. Eapropter, dilecti in Domino filii, vestris postulationibus annuentes, canonicam ordinationem et dispositionem ipsius ecclesiae, et rationabiles constitutiones ratas habemus, et quaecunque vobis et ecclesiae vestrae [Col. 1456C] a dilecto filio Alberto Leodiensi archidiacono filio nobilis viri ducis Lovaniensis collata sunt, sicut ipsa juste et sine controversia possidetis, vobis et per vos ecclesiae vestrae auctoritate apostolica confirmamus, et praesentis scripti patrocinio communimus, statuentes ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Laterani, III Kal. Aprilis, pontificatus nostri anno tertio.



CXL. Privilegium pro ecclesia Radesdorfensi. (Laterani, Maii 25.)
[DRONKE, Cod. diplom. Fuld., 412.]
[Col. 1456D]

CLEMENS episcopus, servus servorum Dei, dilectis filiis CONRADO, praeposito Sancti Joannis Baptistae in Radesdorf, ejusque fratribus, tam praesentibus quam futuris canonice substituendis, in perpetuum.

Effectum justa postulantibus indulgere et vigor postulat aequitatis et ordo exigit rationis, praesertim quando petentium voluntates et pietas adjuvat et veritas non relinquit. Eapropter, dilecti in Domino filii, vestris justis postulationibus clementer annuimus, et praefatam ecclesiam Sancti Joannis [Col. 1457A] Baptistae et Sanctae Caeciliae in Radesdorf, in qua divino mancipati estis obsequio, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona eadem ecclesia inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis.

Locum ipsum in quo praefata ecclesia sita est, cum omnibus suis pertinentiis; ecclesiam Sancti Laurentii in Ussine cum ipsa villa et omnibus suis [Col. 1457B] pertinentiis, Doftaha, Ingimaristat, Sulaha cum earum pertinentiis, Geitinstat, Isileibes, Negilstete, cum earum pertinentiis; Melre, Cledistete cum omnibus suis pertinentiis; Datinberch, Serlinges, Gozoldesdorf, Haselaha, cum aliis villis et pertinentiis omnium supradictarum villarum. Libertates praeterea et immunitates curiarum claustralium vestrorum, nec non antiquas et rationabiles consuetudines, ecclesiae vestrae concessas et hactenus observatas, ratas habemus et eas futuris temporibus illibatas manere sancimus. Auctoritate quoque apostolica nihilominus duximus prohibendum ne advocatus vester, qui pro tempore fuerit, locum ipsum vel quae ad eum pertinent gravare seu quibuslibet indebitis exactionibus, tam in forestis et nemoribus [Col. 1457C] quam novalibus ecclesiae vestrae, fatigare praesumat, sed his quae antiquitus sibi concessa sunt et ad justitiam suam pertinent contentus existat.

Decernimus ergo ut nulli omnino hominum liceat praefatam ecclesiam temere perturbare aut ejus possessiones auferre vel ablatas retinere, minuere seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, [Col. 1457D] nisi reatum suum digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat.

Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen.

Datum Later., per manum Moysi, Sanctae Romanae Ecclesiae subdiaconi vicem agentis cancellarii, VII Kalend. Junii, indictione VIII, Incarnationis Dominicae [Col. 1458A] anno 1190, pontificatus vero domini Clementis papae III anno tertio.



CXLI. Parthenonis S. Cosmae Talliacotiensis tutelam suscipit, ac possessiones juraque confirmat (Laterani, Jun. 4.)
[GATTULA, Supplem. Hist. Cassin., tom. II, p. 803.]

CLEMENS episcopus, servus servorum Dei, delictis in Christo filiabus AUDOISAE, abbatissae monasterii S. Cosmae de Talliacotio, ejusque sororibus, tam praesentibus quam futuris regularem vitam professis, in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis congruum suffragium [Col. 1458B] impertiri. Eapropter, dilectae in Domino filiae, vestris justis postulationibus clementer annuimus, et praefatum monasterium, in quo divino mancipatae estis obsequio, ad exemplar fel. rec. Alexandri papae praedecessoris nostri, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona eadem ecclesia in praesentiarum juste et canonice possidet, aut in futurum, concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis et his quae post vos successerint et illibata permaneant; in quibus haec propriis duximus exprimenda vocabulis:

[Col. 1458C] Ecclesiam S. Viti cum omnibus pertinentiis suis, ecclesiam S. Joannis de Camerate cum pertinentiis suis, jus quod habetis in ecclesia S. Andreae, quae est in Clereto; medietatem oblationum quae in ecclesiis castris de Talliacotio in solemnitatibus Paschae et Natalis Domini, et medietatem de oblationibus mortuorum; sepulturam majorum hominum praefati castri, sepulturam Podii Bufarae cum medietate oblationum mortuorum, decimas molendinorum, quae sunt in valle Sanctorum Cosmae et Damiani; et in alveo suo triginta modios sementariotios terrae, vineas, terras, silvas, domos, casularia, quae in praedicto castro habetis; duo molendina, viginti duos pedes terrarum, de quibus homines [Col. 1458D] vestri monasterii sunt infeodati, ecclesiam S. Mariae de Sorbo cum omnibus pertinentiis suis, ecclesiam S. Ceciliae cum pertinentiis suis, ecclesiam S. Aegidii cum pertinentibus suis, ecclesiam S. Nicolai cum pertinentiis suis, ecclesiam S. Petri cum pertinentiis suis, extra praefatum castrum, ecclesiam S. Joannis de Camerata in colle de Palanga, quidquid habetis in ecclesia S. Andreae. Praeterea refutationem coram praedicto praedecessore nostro promissam, quam nobilis vir Bartholomaeus de Talliacotio de pravis consuetudinibus, quas a vestro monasterio exigebat coram personis pluribus fecit, ratam et firmam habentes auctoritate apostolica prohibemus, ne consuetudines ipsas idem Bartholomaeus, vel haeredes ejus aliquo tempore in [Col. 1459A] monasterium exercere praesumant. Statuimus etiam ut nullus Marsorum episcopus in eamdem ecclesiam, vel ejus moniales et clericos aliquid juridictionis exerceat. Nulli etiam episcopo, vel legato, qui a latere nostro, vel successoris nostri specialiter directus non fuerit, liceat suae legationis obtentu vos vel succedentes vobis ecclesiam, aut homines vestros aut servientes, in ecclesia vestra manentes, ulla interdicti, vel excommunicationis sententia praegravare, et nulli etiam fas sit praeter Romanum pontificem, vel legatum ab ejus latere missum absque speciali mandato nostro moniales domus vestrae vel clericos excommunicationis, vel interdicti vinculo innodare, et nulli episcoporum, vel alicui personae ecclesiis vestris, maxime ecclesiae S. Mariae [Col. 1459B] de Sorbo, quae proprii juris vestri existit, liceat novas et indebitas exactiones imponere, vel in eis procurationes, aut tallias sive demandas contra antiquam et rationabilem consuetudinem exercere, sicut est ibidem hactenus observatum. Praeterea decimas, ad ecclesias vestras spectantes, de manibus laicorum redimendi et quibuscunque rationabilibus modis poteritis acquirendi vobis licentiam indulgemus, prohibentes ut nullus easdem decimas absque consensu vestro de laica manu recipiat,

Statuimus insuper ut infra fines parochiarum vestrarum ecclesiam, vel capellam, seu altare contra altare sine assensu dioecesani episcopi et vestro nullus aedificet vel erigat, salvis tamen privilegiis [Col. 1459C] Romanorum pontificum. Praeterea nulli sororum vestrarum, vel clericorum liceat, post factam in eodem loco professionem, aliqua levitate, sine abbatissae suae licentia de claustro discedere, discedentem vero absque communium litterarum cautione nullus audeat retinere. Licet autem abbatissae, quae pro tempore fuerit, in eam de sororibus suis, quae vobis ignorantibus aut invitis, ab ecclesia vestra discesserit, et secundo tertiove commonita ad monasterium redire contempserit, regularem sententiam promulgare. Ecclesia S. Petri, in Castro quod dicitur Falliacozzo sita, et ejusdem capellani, in eadem libertate permaneat quam tempore antiquo habuit, et nunc habere noscitur. In eadem etiam [Col. 1459D] libertate capellam S. Aegidii ibidem sitam volumus permanere; medietatem molendini Joannis Froctae, quam domina Aduisa abbatissa emit a domino Philippo de S. Donato, et medietatem silvae capitis aquae, et silvam collis de Coci. Cum autem generale interdictum terrae fuerit, liceat vobis in monasterio vestro, clausis januis, exclusis excommunicatis, et interdictis, non pulsatis campanis, submissa voce, divina officia celebrare. Satuimus insuper ut abbatissis, quae pro tempore fuerint, non liceat terras, ecclesias, seu possessiones alias, vel bona ecclesiae vestrae, sine communi consensu capituli vestri, vel majoris et sanioris partis, imminuere, vel aliquid in beneficium seu precariam personaliter, vel in perpetuum de caetero dare, aut modo aliquo alienare. [Col. 1460A] Interdicimus etiam ne ulla monialis vestra, vel clericus, seu conversus sine licentia capituli vel etiam ipsa abbatissa pro aliquo fidejubeat; quod si fecerit, nec ecclesia vestra, nec aliquis locus vester ex illa fidejussione obligetur. Chrisma vero, oleum sanctum, consecrationes altarium, seu basilicarum, ordinationes clericorum qui ad sacros ordines fuerint promovendi, absque omni contradictione et appellatione, a quocunque malueritis suscipietis episcopo, sive ad ecclesiam vestram a vobis vocato, sive in sua propria, sive in alterius ecclesia licite celebrante, siquidem catholicus fuerit, et gratiam atque communionem apostolicae sedis habuerit, sicut est hactenus observatum.

[Col. 1460B] Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed illibata omnia et integra conserventur eorum, pro quorum gubernatione et sustentatione concessa sunt usibus omnimodis profutura, salva sedis apostolicae auctoritate et Cassinensis monasterii debita justitia et reverentia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi praesumptionem suam digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a [Col. 1460C] sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco sua jura servantibus sit pax Domini nostri Jesu Christi quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Clemens catholicae Ecclesiae episcopus subscripsi.
    Ego Albinus Albanensis episc. subscripsi.
    Ego Octavianus Ostiensis et Velletrensis episc. subscripsi.
    Ego Joannes presbyter cardinalis tit. Sancti Marci [Col. 1460D] subscripsi.
    Ego Pandulphus presbyt. card. basilicae Duodecim Apostolorum subscripsi.
    Ego Petrus presb. card. tit. Sanctae Mariae subscripsi.
    Ego Petrus tit. S. Laurentii in Damaso presb. card. subscripsi.
    Ego Petrus presb. card. S. Petri ad Vincula tit. Eudoxiae subscripsi.
    Ego Jordanus S. Pudentianae tit. Pastorum presb. card. subscripsi.
    Ego Joannes tit. S. Clementis card. Tuscanus episc. subscripsi.
    Ego Joannes Felix presb. card. tit. S. Susannae subscripsi.
    [Col. 1461A] Ego Jacobus diac. card. S. Mariae in Cosmedin subscripsi.
    Ego Gregorius S. Mariae in Porticu diac. card. subscripsi.
    Ego Joannes S. Theodori diaconus cardinalis subcripsi.
    Ego Gregorius S. Mariae in Aquiro diac. card. subscripsi.


Datum Laterani per manum Moysi Romanae Ecclesiae subdiaconi vicem gerentis cancellarii, II Nonas Junii, indictione VIII, anno Dominicae Incarnationis 1190, pontificatus domini nostri Clementis papae III anno tertio.



CXLII. Privilegium pro ecclesia Trevirensi. (Laterani. Jun. 4.)
[GUENTHER. Cod diplom., I, 470.]
[Col. 1461B]

CLEMENS episcopus, servus servorum Dei, dilecto filio JOANNI Trevirensi electo ejusque successoribus canonice substituendis in perpetuum.

Ineffabilis providentia majestatis ideo nos in apostolicae sedis sublimitate constituit et universarum ecclesiarum nobis gubernationem curamque commisit, ut corpori ejus, quod est ecclesia, providere utiliter debeamus, et fratres nostros episcopos aliosque praelatos ecclesiarum in jure suo nos oporteat attentius confovere. Ipsi enim de suorum subjectorum salute et regimine subditorum non vere poterunt esse solliciti, nec officii sui prosecutioni [Col. 1461C] poterunt efficacius imminere, nisi nos abundantiorem sibi senserint honorem impendere, et sinceriori affectu diligere charitatis. Quocirca, dilecte in Domino fili, tuis justis postulationibus grato concurrentes assensu, personam tuam, et Trevirensem ecclesiam, cui Deo auctore praeesse dignosceris, sub beati Petri et nostra protectione speciali quadam praerogativa esse censemus, et dignitates omnes seu honores et libertates ipsius a praedecessoribus nostris Joanne XIII, Benedicto VII, Leone IX, Victore II, Innocentio, Eugenio et Adriano, felicis memoriae Romanis pontificibus, aut imperatoribus, vel regibus, eidem ecclesiae concessas, tibi tuisque successoribus auctoritate apostolica confirmamus, et praesentis scripti privilegio communimus. Statuentes [Col. 1461D] ut quascunque possessiones, quaecunque bona eadem ecclesia inpraesentiarum juste et canonice possidet, aut in futurum, concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma tibi tuisque successoribus et illibata permaneant, nominatim ecclesiam de Logenstein, castrum de Muncler, castrum Tris appellatum cum banno et appenditiis suis, quod nobilis vir comes Otto assensu et voluntate uxoris suae Gertrudis Palatinae comitissae praedictae ecclesiae noscitur contulisse. Sancimus etiam ut juxta quod in sacro Calcedonensi concilio statutum est, etc.

    Ego Clemens Catholicae Ecclesiae episcopus.
    Ego Albinus Albanensis episcopus.
    [Col. 1462A] Ego Octavianus Ostiensis et Velletrensis episcopus.
    Ego Joannes presbyter cardinalis tituli Sancti Marci.
    Ego Pandulfus basilicae XII Apostolorum presb. card.
    Ego Petrus presbyter cardinalis tituli Sanctae Ceciliae.
    Ego Petrus presb. card. tit. S. Laurentii in Damaso.
    Ego Petrus presb. card. S. Petri ad Vincula tit. Eudoxiae.
    Ego Jordanus S. Pudentianae tit. Pastoris presb. card.
    Ego Joannes tit. S. Clementis cardin. Tuscanus [Col. 1462B] episcopus.
    Ego Joannes Felix tituli Sanctae Susannae presb. cardinalis.
    Ego Jacobus diaconus cardinalis. S. Mariae in Cosmedin.
    Ego Gratianus Sanctorum Cosmae et Damiani diac. card.
    Ego Soffridus S. Mariae in Via Lata diaconus cardinalis.
    Ego Gregorius Sanctae Mariae in Porticu diaconus card.
    Ego Joannes Sancti Theoderici diaconus cardinalis.
    Ego Gregorius Sanctae Mariae in Aquino diaconus [Col. 1462C] cardinalis.


Datum Laterani, per manum Moysis, Sanctae Romanae Ecclesiae subdiaconi, vicem agentis cancellarii, II Nonas Junii, indictione VIII, Incarnationis Dominicae, anno 1190, pontificatus vero domini Clementis papae III anno tertio.



CXLIII. Willelmo episcopo Eliensi, rogatu Ricardi Anglorum regis, legationis officium committit. (Laterani, Jun. 5.)
[Radulf. de Diceto, Imag. Hist., ap. TWYSDEN H. A. Script., I, 656.]

CLEMENS papa, WILLELMO episcopo, salutem.

Juxta commendabile desiderium et salubrem postulationem charissimi in Domino filii nostri Richardi, [Col. 1462D] illustris regis Anglorum, fraternitati tuae legationis officium in tota Anglia, Wallia, tam per Cantuariensem quam Eboracensem archiepiscopatum, et in illis partibus Hyberniae, in quibus nobilis vir Joannes, comes Moritoniensis, frater ipsius regis, jurisdictionem habet et dominium, auctoritate duximus apostolica committendum.

Datum Laterani, Nonas Junii, pontificatus nostri anno tertio.



CXLIV. Fratrum Carthusiensium protectionem suscipit, possessionesque et privilegia confirmat. (Laterani, Jun. 6.)
[Privil. Ord. Carth., fol. 3.]

CLEMENS episcopus, servus servorum Dei, dilectis [Col. 1463A] filiis priori et fratribus Carthusiensibus, salutem et apostolicam benedictionem.

Inter virtutem aromata et sanctorum fragrantiam, studiorum opinionis vestrae balsamus suo nobis odore discernitur, quae cum se asperioribus institutis a mundana separet vanitate, et praeclara resplendeat gloria meritorum, nobis est amplius honoranda. Providendum quoque diligentius est et cavendum, ne quietem sanctam improbitas alicujus valeat conturbare. Eapropter, dilecti in Domino filii, vestra humili supplicatione inducti, domum vestram cum omnibus pertinentiis suis, et omnibus bonis quae impraesentiarum rationabiliter possidetis, aut in futurum pia vobis fuerint donatione concessa, aut aliquibus justis modis poteritis adipisci, [Col. 1463B] sub beati Petri et nostra protectione suscipimus et praesentis scripti patrocinio communimus: statuentes ut omnia vobis firma et illibata permaneant, nec alicui liceat vos super his indebite molestare. Novas etiam et indebitas exactiones a quibuslibet tam clericis quam laicis a vobis exigi auctoritate apostolica districtius inhibemus. Ad haec praesentibus vobis litteris indulgemus ut quicunque clerici sive laici ad ordinis vestri propositum duxerint accedendum, liberum sit vobis eos recipere de licentia nostra, et receptos postquam professionem penes vos fecerint, retinere; salvis tamen privilegiis super hoc a sede apostolica impetratis. Si vero privilegiatorum aliquis per annum postquam fratribus domus innotuerit de qua egressus est, apud vos non [Col. 1463C] requisitus moram fecerit, postea non licet ei ordinem vestrum deserere, vel ab ipso per violentiam revocari. Consecrationes quoque ecclesiarum, ordinationes clericorum, si vel proprii episcopi non habueritis copiam, vel requisitus praestare noluerit, prout debet, licitum sit vobis a quocunque postulare episcopo, qui rogatus ad ecclesias vestras accedens, sacra vobis necessaria, nostra fretus auctoritate, impendat. Eos etiam qui de ordine vestro vel ex subventione terrae orientalis, vel ex aliis causis quibuslibet occasiones evagandi assumunt, si commoniti non duxerint a proposito desistendum, liceat tibi, dilecte fili prior, per excommunicationis sententiam coercere.

[Col. 1463D] Nulli ergo omnino hominum liceat hanc paginam nostrae concessionis et constitutionis infringere, vel ei ausu temerario contraire. Si quis autem hoc attentare praesumpserit, indignationem Dei omnipotentis et beatorum Petri et Pauli apostolorum ejus, se noverit incursurum.

Datum Laterani, VIII Idus Junii, pontificatus nostri anno tertio.



CXLV. Archiepiscopis et episcopis ordinem Carthusiensem commendat. (Laterani, Jun. 6.)
[Ibid., fol. 3b]

CLEMENS episcopus, servus servorum Dei, venerabilibus fratribus archiepiscopis et episcopis ad [Col. 1464A] quos litterae istae pervenerint, salutem et apostolicam benedictionem.

Cum dilectos filios nostros fratres Carthusienses merito suae religionis charos habeamus plurimum et acceptos, mandatum quod pro eis facimus, tanto voluimus efficacius adimpleri, quanto gravius Creatorem nostrum offendunt, qui eos ex occasione aliqua persequuntur. Quapropter universitati vestrae per apostolica scripta mandamus atque praecipimus, quatenus si quis contra indulta eisdem fratribus privilegia venire praesumpserit, et admonitus resipiscere forte noluerit, eum nullius contradictione vel appellatione obstante, per censuram ecclesiasticam compescatis; ita quod iidem fratres per instantiam vestram debita pace laetentur, et vos de [Col. 1464B] coelo justitiae et ope pietatis possitis apud Deum et homines commendabiles apparere; nullis litteris obstantibus, tacita pravitate a sede apostolica impetratis.

Datum Lateram, VIII Idus Junii, pontificatus nostri anno tertio.



CXLVI. Prioribus et fratribus ordinis Carthusiensis concedit, »ne alicui de prioribus aut fratribus sine consensu capituli domus suae, licentia pateat appellandi.« (Laterani, Jun. 7.)
[Ibid.]

CLEMENS episcopus, servus servorum Dei, dilectis filiis universis prioribus et fratribus Carthusiensis [Col. 1464C] ordinis, salutem et apostolicam benedictionem.

Cum ab omnibus tumultuum saecularium agitationibus, non solum mentibus et professione, sed etiam locis et habitationibus separati, summa vos oportet diligentia praecavere, ne alicujus temporalis commodi causa, vos iterum contra propositum ordinis vestri, saeculi turbinibus immergatis, et sub recti specie vosmetipsos decipientes, ob temporale commodum acquirendum, vel incommodum evitandum, temere causarum vos altercationibus inseratis. Inde enim quod et paci et tranquillitati vestrae providere volentes, firmiter inhibemus, ne alicui de prioribus aut fratribus vestris, quacunque [Col. 1464D] temeraria praesumptione, sine consensu et voluntate capituli domus suae, vel majoris et sanioris partis, licentia pateat appellandi.

Praeterea cum generale vos capitulum, sicut annis singulis consuevistis, celebrare contigerit, si omnes convenire forte nequiverint, quidquid a majori priore ordinis cum majoris partis ac sanioris consilio rationabiliter ac provide statutum fuerit, ratum habeatur et firmum, et ab omnibus vestri ordinis fratribus irrefragabiliter observetur.

Nulli ergo omnino hominum liceat hanc paginam nostrae inhibitionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum [Col. 1465A] Petri et Pauli apostolorum ejus, se noverit incursurum.

Datum Laterani, VII Idus Junii, pontificatus nostri anno tertio.



CXLVII. Monasterio Eihamensi altaria duo asserit. (Laterani, Jun. 17.)
[MIRAEI Opera dipl., IV, 29.]

CLEMENS episcopus servus servorum Dei, dilectis filiis abbati et conventui de Eiham, salutem et apostolicam benedictionem.

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, vestris justis [Col. 1465B] postulationibus grato concurrentes assensu, altare quod in ecclesia de Roesbeke in episcopatu Fornacensi, et altare de Dorna, quod in episcopatu Cameracensi canonice estis adepti, sicut illa juste et sine controversia possidetis, devotioni vestrae auctoritate apostolica confirmamus et praesentis scripti patrocinio communimus.

Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XV Kal. Julii, pontificatus nostri [Col. 1465C] anno tertio.



CXLVIII. Pacem inter canonicos S. Vincentii et S. Alexandri Bergomates reconciliatam confirmat. (Laterani, Jun. 21)
[UGHELLI, Italia sacra, IV, 472.]

CLEMENS episcopus, dilectis filiis ALDERADO archidiacono, OBERTO praeposito, et universis clericis Bergomensis Ecclesiae, salutem, etc.

Ea quae post discordiam et controversiam habitam inter partes, meliori consilio subsecuto fuerint amicabili concordia terminata, ut inviolabilem obtineant firmitatem, et futuris temporibus nemo temeritate qualibet obviare praesumat juxta postulantium voluntatem consentaneam rationi convenerint [Col. 1465D] apostolicae auctoritatis robore communiri. Eapropter vestris justis postulationibus annuentes, pacem et concordiam, et vestri collegii unionem inter vos prudenter conceptam; et unanimi voluntate receptam, atque redactam in scriptum, sicut rationabiliter facta est, recepta pariter, et servata de fratrum nostrorum assensu auctoritate apostolica confirmamus, et praesentis scripti patrocinio communimus. Ad majorem vero firmitatem tenorem ipsius scripti de verbo ad verbum duximus inserendum. »In Christi nomine, anno Domini 1190, quadam die,« etc. Vide Ughelli, loco laudato.

Decernimus ergo ut nulli hominum, etc. Amen.

    Ego Clemens, Catholicae Ecclesiae episcopus, subscripsi.
    [Col. 1466A] Ego Albinus Albanensis episcopus.
    Ego Octavianus Ostien. et Velletren. episcop. subsc.
    Ego Joannes presb. card. tit. S. Marci subsc.
    Ego Pandulphus Basilicae XII Apost. presb. card. subsc.
    Ego Petrus presbyt. card. tit. S. Ceciliae subsc.
    Ego Petrus presbyt. card. tit. S. Laurentii in Damaso subsc.
    Ego Petrus presbyt. card. S. Petri ad Vincula tit. Eudoxiae subsc.
    Ego Jordanus S. Pudentianae tit. Pastoris presb. card. subsc.
    Ego Joannes tit. S. Clementis card. Tusculan. episc. subsc.
    [Col. 1466B] Ego Joannes Felix presbyt. card. tit. S. Susannae subsc.
    Ego Jacobus S. Mariae in Cosmedin diac. card. subsc.
    Ego Gratianus SS. Cosmae et Damiani diacon. card. subsc
    Ego Soffredus S Mariae in Via Lata diac. card. subsc.
    Ego Gregorius S. Mariae in Porticu diac. card. subsc.
    Ego Bernardus S. Mariae Novae diacon. cardin. subsc.
    Ego Gregorius S. Mariae in Aquiro diacon. card. subsc.


[Col. 1466C] Datum Lateran. per manum Moysis, S. R. E. subdiaconii vicem agentis cancellarii, IX Kal. Julii indict. octava, Incarnationis Dominicae 1190, pontificatus vero domini Clementis papae III an. tertio.



CXLIX. Bulla canonisationis B. Malachiae. (Laterani, Jul. 6.)
[Opp. S. Bernardi, ed. 1719, I, 697.]

CLEMENS episcopus, servus servorum Dei, dilectis filiis universis abbatibus ad Cisterciense capitulum convenientibus, salutem et apostolicam benedictionem.

Ideo sacrosanctam Romanam Ecclesiam Redemptor noster caput omnium fidelium esse voluit et magistram, ut ad ejus dispositionem et nutum, divina [Col. 1466D] gratia praeeunte, quae ubique a fidelibus gerenda sunt, ordinentur, et errata in melius corrigantur, et ad ejus consilium in ambiguis recurratur; et quod ipsa statuerit, nemini, quantumcunque de suis meritis glorietur, liceat immutare: ne si forte promiscua daretur universis licentia quaecumque sibi secundum voluntatem propriam occurrerint perpetrandi, confusa libertas, cum secundum voluntatem personarum vota dissentiant, in aliorum aliquando scandalum sine justi discretione libraminis commendanda supprimeret, et minus digna laudibus indebitis celebraret Inde si quid fuit quod dilectus filius noster Jordanus Sanctae Pudentianae tituli Pastoris presbyter cardinalis, ad preces quorumdam vestrum, vitam sancti cujusdam viri, nomine [Col. 1467A] Malachiae, qui apud Claramvallem in Domino requiescit, a B. Bernardo primo, Claraevallensi abbate, conscriptam, et miracula quae Dominus ob ipsius merita declaranda per ipsum dignatus est operari, cum multorum vestri ordinis testimoniis nobis devote praesentare curavit, ut auctoritate apostolica quod de ipsius meritis sentire deberet Ecclesia publice deberemus omnibus declarare. Visis ergo tantorum virorum testimoniis, vita etiam ipsius et miraculis diligenter inspectis, precibus etiam et testimonio ipsius cardinalis, et dilecti filii abbatis Casemarii, aliorumque quamplurium, quibus fidem omnimodam adhibendam credebamus, inducti, dictum sanctum virum Malachiam in sanctorum catalogo, de communi fratrum nostrorum [Col. 1467B] consilio duximus ascribendum, et per ipsius merita Redemptoris suffragia cum reliquorum sanctorum interventionibus a Christifidelibus statuimus postulanda. Volumus igitur ut eam sibi reverentiam quae sanctis debetur, universus ordo vester et alii fideles, de licentia sedis apostolicae devote exhibeant, et in sanctorum numero secure conscribant.

Datum Lateran., II Non. Julii, pontificatus nostri anno tertio.



CL.

Clemens tertius in litteris datis Viterbii IV Nonas Augusti, pontificatus sui anno III, ita alloquitur Floriacenses:

[Col. 1467C] . . . . Cupientes ut ecclesia monasterii vestri, in honore Sancti Benedicti dedicata, congruis honoribus frequentetur, universis Christifidelibus vere poenitentibus et confessis, qui eamdem ecclesiam in die natalis ejusdem sancti, et translationibus ipsius, etc.

Et centum dies indulgentiarum elargitur.

[SAUSSEY, Annal. Ecclesiae Aurel., 201.]



CLI. Ecclesiae S. Crucis Guingampensis protectionem suscipit, possessionesque ac privilegia confirmat. (Laterani, Sept. 1.)
[MORICE, Mém. p. s. à l'hist. de Bret., I, 717.]
[Col. 1467D]

CLEMENS episcopus, servus servorum Dei, dilectis filiis JODOINO, abbati ecclesiae S. Crucis de Guingampo et ejusdem fratribus tam praesentibus quam futuris vitam religiosam professis, in perpetuam memoriam.

Piae postulationes volunt . . . effectu debent prosequente compleri, et ut devotionis sinceritas laudabilius enitescat, et utilitas postulata vires indubitanter assumat. Eapropter, dilecti in Christo Domino filii, vestris justis postulationibus libenter annuimus, et praefatam ecclesiam S. Crucis de Guingampo, in qua divino estis obsequio mancipati, ad exemplar praedecessorum nostrorum felicis recordationis Innocentii et Alexandri Romanorum [Col. 1468A] pontificum, sub beati Petri et nostra protectione suscipimus, et praesentis scripti privilegio communimus; imprimis siquidem statuentes, ut ordo canonicus qui secundum Deum et beati Augustini Regulam in eadem Ecclesia institutus esse dignoscitur, perpetuis ibidem temporibus inviolabiliter observetur; praeterea quascunque possessiones quaecunque bona eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant, in quibus haec propriis duximus exprimenda vocabulis:

[Col. 1468B] Locum ipsum in quo praefata ecclesia sita est, cum omnibus pertinentiis suis; terram quae sita est juxta fluvium Trevium cum burgo et aliis ad ipsam pertinentibus; ecclesiam S. Mandeti juxta Guingampum cum tribus villis terrae; dimidiam decimam totius parochiae Plomagor, quatuor molendina supra Treviam, quae dedit comitissa Havis; novem villas Rivalloni liberas ab omni servitio; duas nummatas panis omni die quas dedit. . . . dimidium molendinum Colel ante motam comitis quam dedit comes Stephanus, quintam partem villae Sulbar cum suo prato, dimidiam villam Guidamori quam dedit Gaufridus dapifer, tertiam partem villae S. Mariae de Lesquilli quam [Col. 1468C] dedit Rogus, et quartam partem ejusdem villae quam dedit comes Stephanus, terram quae est inter duos torrentes quae fuit Quiniou, filii Kaermaroc, quas dedit Dongualus filius Markoet; ecclesiam Christi de Pleian cum pertinentiis suis, terram de Corle et tres arpennos terrae, quos dedit Yvon, filius Conec, juxta burgum S. Crucis decimam de Porhic, domum comitissae juxta portam Redonensem quam dedit comitissa, duo molendina Chostella intra Guingampum, quae dedit comitissa; pratum et terra quae est in australi parte torrentis qui juxta Motam defluit in Treviam, minagium castri Guingampi quod dedit comes Stephanus; insulam quae dicitur Guirguenis; ecclesiam S. Quirini, quae sita est in silva quae dicitur Meuc, dimidium [Col. 1468D] molendinum Choesel, quod nuncupatur molendinum Louhen, unum molendinum super Treviam in loco qui dicitur Rupis Suhart, quod dedit comes Stephanus; unum molendinum Chosel ex occidentali parte Treviae, super burgum S. Crucis, tres marchas argenti in Anglia quas dedit comes Stephanus de decima quam tenuit Eudo presbyter de Lambolia, et ecclesiam B. Mariae Magdalenae juxta Montem Consularem (Montcontour) cum omnibus appenditiis suis, quatuor arpennos prati juxta molendinum Locon quos dedit Hamo filius Gualteri, nec non et duos arpennos prati juxta vestrum molendinum Choesel, quos ecclesiae vestrae dedit comitissa; quatuor insuper arpennos terrae arabilis inter ecclesiam vestram et Guingampum, [Col. 1469A] quos ad plantandam vineam saepe memorata comitissa ecclesiae vestrae donavit. Capellam S. Gerani de Telerna et insulam cum appenditiis suis, capellam de Portal cum pertinentiis suis; ecclesiam S. Gildasii de Ploetmagoer, grandem villam de Tremeler Pordic cum suis pertinentiis. Sancimus etiam ne homines praefati loci S. Crucis ad vestram Ecclesiam pertinentes ad aliquas indebitas vel illicitas exactiones vel angarias compellantur.

Sane novalium vestrorum quae propriis manibus vel sumptibus colitis, sive de nutrimentis animalium vestrorum, nullus a vobis decimas exigere vel extorquere praesumat, liceatque vobis clericos vel laicos in saeculo peragentes liberos et absolutos [Col. 1469B] ad conservationem recipere, et eos absque contradictione aliqua retinere. Prohibemus insuper ut nulli fratrum vestrorum post factam in eodem loco professionem fas sit absque abbatis sui licentia, nisi arctioris religionis obtentu, de eodem loco discedere, discedentem vero absque communium litterarum cautione nullus audeat retinere. Cum autem generale interdictum fuerit, liceat vobis clausis januis, exclusis excommunicatis et interdictis, non pulsatis campanis, suppressa voce divina officia celebrare. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti fuerint, nullus obsistat, salva tamen illarum ecclesiarum [Col. 1469C] a quibus mortuorum corpora assumuntur. . . .

Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars major consilii sanioris secundum Dei timorem et beati Augustini Regulam providerint eligendum.

Decernimus ergo, ut nulli omnino hominum fas sit praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum [Col. 1469D] gubernatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica, saecularisve persona, etc.

    Ego Clemens, catholicae Ecclesiae episcopus.
    Ego Petrus presbyter cardinalis S. Petri ad vincula, etc.


Datum Laterani per manum Moysi, S. R. E. subdiaconi, vicem agentis cancellarii, Kal. Septembris, indictione VIII, Incarnationis Dominicae anno 1190; pontificatus vero domini Clementis papae III anno tertio.



CLII. Abbati S. Genovefae, decano et cantori Parisiensibus scribit de praebenda ecclesiae Meldensis, a P[etro] quondam episcopo Tusculanensi condita, secundum conditoris voluntatem conservanda. (Laterani, Oct. 17.)
[DU PLESSIS, Hist. de Meaux, II, 77.]
[Col. 1470A]

CLEMENS episcopus, servus servorum Dei, dilectis filiis abbati S. Genovefae, decano et cantori Parisiensibus, salutem et apostolicam benedictionem.

Cum bonae memoriae P., quondam Tusculanensis episcopus, ad constituendam in Ecclesia Meldensi praebendam, CL libras Parisiensis monetae in ultima sua voluntate legasset, dilecti filii nostri abbas S. Victoris et magister N. olim praedicti Tusculan. [Col. 1470B] clericus, quibus tam ab ipso testatore, quam a sede apostolica fuerat exsecutio testamenti commissa, venerabili fratri episcopo et dilectis filiis capitulo Meldensi ad titulum jam dictae praebendae personam, sicut decuit, praesentarunt, ordinantes insuper, ut is qui praebendam illam successione temporum obtineret, in choro et capitulo cum illa dignitatis et honoris integritate qua caeteri canonici antiquitus instituti gaudebant, canonicus haberetur, et ecclesia S. Mariae de Cagia redditus illius praebendae, postquam persona decederet, per annum, sicut aliarum praebendarum, sine diminutione teneret. Sed, cum quidam ne ille canonicus haberetur impedire pro suae voluntatis arbitrio molirentur, et praedicti exsecutores nollent memoratum [Col. 1470C] propositum pro illorum contradictione mutare, a nobis super hoc ad petitionem jam dicti episcopi et canonicorum ad nos litterae manaverunt. Cumque pendente causa, etc. . . . Vos voluntatem ultimam testatoris attendentes, et nolentes tantam utilitatem quorumlibet versutia de caetero praepediri, praescriptam ordinationem in utroque articulo, super quibus quaestio diutius fuerat, approbastis; et ipsam nostra auctoritate firmantes decrevistis, in ea dignitatis et honoris integritate qua caeteri antiquitus instituti, canonicus semper existat, et ecclesia jamdicta de Cagia, sicut de aliis praebendis annuales fructus, istius praebendae decedente persona, per annum ex integro debeat obtinere.

[Col. 1470D] Nos igitur quod a vobis super hoc factum praevia ratione ratum habentes, etc. . . .

Datum Laterani, XVI Kalendas Novembris, pontificatus nostri anno tertio.



CLIII. Bulla pro confirmatione bonorum ecclesiae S. Mariae Deauratae Tolosanae. (Laterani, Oct. 19.)
[Gall. Christ., XIII, 26.]

CLEMENS episcopus, servus servorum Dei, dilectis filiis B. priori et fratribus ecclesiae Beatae Mariae Deauratae, salutem et apostolicam benedictionem.

Piae postulatio voluntatis effectu debet prosequente compleri, ut devotionis sinceritas laudabiliter [Col. 1471A] enitescat, et utilitas postulata vires indubitanter assumat. Eapropter, dilecti in Domino filii, vestris justis postulationibus grato concurrentes assensu, devotionem quam erga B. Petrum et nos ipsos habere noscimini, attendentes, personas vestras cum omnibus bonis tam ecclesiasticis quam mundanis quae in praesentiarum laudabiliter possidetis, aut in futurum justis modis, praestante Domino, poteritis adipisci, sub protectione B. Petri et nostra suscipimus, specialiter autem ecclesiam Sanctae Mariae Dealbatae, ecclesiam Sancti Petri et Sancti Martini, ecclesiam Sancti Nicolai, capellam Sancti Jacobi, capellam Sanctae Mariae quae est in domo Branhanonis, ecclesiam Sancti Martialis, ecclesiam Sancti Joannis de Saviniaco, ecclesiam [Col. 1471B] S. Eleutherii, ecclesiam S. Joannis de Gorionis, ecclesiam Sancti Amantii, ecclesiam Sancti Petri de Quinto, ecclesiam Sancti Salvii de Dalbs, ecclesiam Sancti Sulpitii de Cella, et ecclesiam Sanctae Mariae de Salvenes cum pertinentiis earum, sicut eas juste et sine controversia possidetis, vobis et ecclesiae vestrae auctoritate apostolica confirmamus, et praesentis scripti patrocinio communimus: statuentes ut si vos in aliquo gravari senseritis, libere vobis liceat sedem apostolicam appellare. Nulli ergo omnino hominum liceat personas seu bona vestra temere perturbare, seu hanc paginam nostrae confirmationis et protectionis infringere, vel ei ausu temerario contraire. Si quis autem attentare praesumpserit, indignationem omnipotentis Dei et beatorum [Col. 1471C] Petri et Pauli apostolorum ejus se noverit incursurum.

Datum Laterani, XIV Kal. Novemb., pontificatus nostri anno tertio.



CLIV. Praeposito Sanctae Mariae Magdeburgensi chirothecarum usum concedit.
[LUDEWIG, Reliquiae mss., II, 407.]

CLEMENS episcopus, servus servorum Dei, dilecto filio praeposito ecclesiae Beatae Mariae in Magdeburg.

Ad universalis Ecclesiae regimen providentia supernae dispositionis assumpti, sic administrare debemus dispensationis nobis creditae ministerium, ut [Col. 1471D] oculos apostolicae sedis saluti ac profectui singulorum invigilet, et eos praecipue ad observationem bonorum operum debeat sollicitius provocare qui sub regulari militia sacram exhibere Domino nituntur servitutem. Cum autem Ecclesia, tibi commissa per felicis memoriae N. quondam Magdeburgensem archiepiscopum, regularibus institutionibus per Dei gratiam fuerit informata, et in ea rigor canonicus et regularis observantia disciplinae laudabiliter hactenus, Domino faciente, viguerit, et per ipsam laudabilis honestatis fragrantiam nonnullae in partibus illis ecclesiae sint constructae, attentius sollicitudini tuae imminet praecavendum, ne (quod absit!), inimico humani generis suadente, ipsius religionis puritas refrigescat, et fraterna in vobis [Col. 1472A] charitas et religionis observantia temporibus tuis sustineat detrimentum. Ideoque discretionem tuam monemus attentius et exhortamur in Domino, et praesentium auctoritate injungimus, quatenus ad ea quae anteriora sunt jugiter te extendens, circa susceptae administrationis officium attenta sollicitudine prosequaris, sic subditos tuos salubribus monitis instruas et horteris, corrigas quae fuerint corrigenda, aedifices et plantes, ut et Deus in tuis actibus honoretur, et, tuo studio faciente, non solum in ecclesia tua, sed in caeteris ex ea transplantatis, nec non in omnibus de ordine vestro per totam Saxoniam, sicut de jure ad te respectum habere debent, et resecentur vitia et virtutum germina propagentur. Juxta subditorum necessitates [Col. 1472B] et indigentiam apostolicae sedis censura suae discretionis moderari consuevit indulgentiam, ut quae omnibus tenetur prospicere, nullius fortunam vel meritum videatur negligere. Inde est quod nos bonae conversationis tunc famam favorabiliter prosequentes, desiderio tuo efficaciter concurrimus et assiduum tibi chirothecarum usum concedimus, ne videlicet manus tuas, quas spiritualiter sacris usibus devovisti, alicujus foeditatis tactus commaculet; sed ab aestu eas et gelu uredine continui operimenti consuetudo incontaminatas conservet, etc.



CLV. Monasterii S. Dionysii de Nogento protectionem suscipit, bonaque ac previlegia confirmat.
[Bullar. Cluniac., 92.]
[Col. 1472C]

CLEMENS episcopus, servus servorum Dei, dilectis filiis SIMONI, priori monasterii Sancti Dionysii de Nogento, ejusdemque fratribus, tam praesentibus quam futuris, regularem vitam professis in perpetuum.

Religiosis desideriis dignum est facilem praebere consensum, ut fidelium devotio celerem sortiatur effectum, et tanto libentius sacrae religionis observantiae et aliis bonis operibus insistat, quando senserit ab apostolica sede in pio et beato proposito benigne confoveri. Eapropter, dilecti in Domino filii, vestris justis postulationibus gratum impertientes assensum, praefatum monasterium Sancti Dionysii de Nogento, in quo Dominico mancipati [Col. 1472D] estis obsequio ad exemplar felicis memoriae praedecessoris nostri Alexandri papae, sub beati Petri et nostra protectione suscipimus et praesentis scripti privilegio communimus, statuentes ut quaecunque bona idem coenobium impresentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis modis, praestante Domino, poterit adipisci, firma vobis vestrisque successoribus et illibata permaneant; in quibus haec propriis duximus exprimenda vocabulis:

Ecclesiam Beati Hilarii de Nogento cum capellaniis et appenditiis suis; burgum S. Dionysii liberum et absolutum ab omni jurisdictione et exactione [Col. 1473A] alicujus, furnos, piscariam in eadem villa, molendina, nemus de Croisillis et calefactiones de nemoribus comitis et reparationes ad domos proprias, ruricolas circa aquam Eduliae, et ultra aquam cum propriis meteriis, decimam telonei ejusdem castri; in his omnibus, burgensibus videlicet et rusticis totum dominium praeter duellum, ecclesiam Sanctae Mariae de Margon, duos modios apud Arcias, ecclesiam de Petra Fixa, ecclesiam Sancti Martini de Brunellis, ecclesiam de Campo Rotundo, capellam Sanctae Mariae Magdelcnae de Perraria, ecclesiam de Cidroerillo, ecclesiam Sancti Andreae de Fretiniaco, ecclesiam Sancti Albini de alio Campo Rotundo, ecclesiam Sancti Petri de Harponvillario cum appenditiis suis, ecclesiam Sancti Hilarii de [Col. 1473B] Bellonvilla, ecclesiam Sanctae Anastasiae de Nonvillario, ecclesiam Sancti Martini de Universio cum appenditiis suis, capellam de Oroneo, ecclesiam de Flacciaco cum appenditiis suis, domum in Carnotensi urbe, et omnia quae ibidem rationabiliter possidetis; rusticos apud Roemvillam et quaecunque alia in Carnotensi parochia canonice possidetis; ecclesiam Sancti Petri de Bosvillette cum appenditiis suis, quae in eadem parochia sita est; ecclesiam Sancti Petri de Cetone cum burgo, et molendinis et furno, et rusticis et appenditiis suis; ecclesiam Sancti Vulphacii cum appenditiis suis, et quaecunque in Caenomanica parochia possidetis; ecclesiam Sancti Martini de Berzelis, ecclesiam Sancti Petri de Brueria, ecclesiam Sancti Andoenis [Col. 1473C] de Verreriis, ecclesiam Sancti Martini de Beloup cum appendiciis suis, ecclesiam de Gimagiis, ecclesiam Sanctae Mariae de Bure, ecclesiam de Fadentivilla prope Mauritaniam cum quadam parte decimae; decimam de Burethe, ecclesiam Sancti Petri et Sancti Joannis de Mannis cum Agripenno prato; decimas apud Cerbon, ecclesiam de Comblou; decimas apud Corgon, ecclesiam Sancti Martini de Loisel, ecclesiam Sancti Praesceti, ecclesiam Sancti Gervasii de Fannis, ecclesiam Sancti Germani de Loscio cum capellanis et appenditiis suis, ecclesia scilicet Beatae Mariae, et ecclesiam Beati Maenti et ecclesiam Sancti Joannis, quae sunt positae in Mauritani Castro.

[Col. 1473D] Decimam telonei de Mauritania cum furno; decimam pasnagii de Resnou, et de eodem nemore calefactiones, et reparationes domorum monachorum de Loscio; quidquid juris habetis in ecclesia Sancti Hilarii juxta Sanctam Ceronam; decimam de Fesvallo, decimam apud Ortum robur, decimam apud Lineroles, decimam de Corbeon, et quidquid juris habetis in parochia Sagiensi, in coemeteriis primitiis Burgensibus, molendinis, in agris, pratis sive aliis possessionibus, vobis auctoritate sedis apostolicae confirmamus. Liceat etiam vobis in ecclesiis vestris presbyteros eligere, et dioecesano episcopo praesentare; qui si idonei fuerint, ab ipso gratis et absque pravitate aliqua curam animarum suscipiant, eique de plebis cura rationem reddant, vobis [Col. 1474A] autem pro rebus temporalibus debitam subjectionem exhibeant. Adjicientes insuper, auctoritate apostolica prohibemus, ut nulli archiepiscopo vel episcopo liceat in praedictum monasterium vel in vos interdicti vel excommunicationis sententiam promulgare, aliquasque consuetudines ibi exigere, seu alicujus gravaminis causa manum apponere, vel missas publicas, seu stationes sine assensu vestro celebrare, quatenus ab omni servitii saecularis infestatione securi, omni gravamine mundanae oppressionis remoti, in sanctae religionis observatione seduli ac quieti, Domino annuente, permaneatis. Si vero in atrio vestro, vel in sanguinis effusione, vel in verborum illatione, sive in aliquo hujusmodi violentiam contigerit irrogari, forte [Col. 1474B] nequaquam propter hoc a divinis ecclesia prohibeatur officiis.

Libertates siquidem et immunitates, nec non antiquas et rationabiles consuetudines, vestro monasterio concessas et hactenus observatas, ratas habemus, easque futuris temporibus illibatas manere sancimus. Chrisma vero, oleum sanctum, consecrationes altarium seu basilicarum, ordinationes clericorum qui ad sacros ordines fuerint promovendi, et caetera ecclesiastica sacramenta a dioecesano suscipiatis episcopo, siquidem Catholicus fuerit et gratiam et communionem apostolicae sedis habuerit, et ea gratis et absque pravitate aliqua vobis voluerit exhibere, alioquin vobis liceat quemcunque malueritis adire antistitem Catholicum, qui nimirum [Col. 1474C] nostra fultus auctoritate, quod postulatur indulgeat. Sepulturam praeterea ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati sint, nullus obsistat, salva tamen justitia illarum ecclesiarum a quibus corpora mortuorum assumuntur. Ecclesiarum vestrarum decimas quae a laicis obtinentur, si secundum Dominum eorum potestati subtrahere vestrae religionis reverentia poterit, ad vestram et pauperum gubernationem vobis liceat possidere. Praecipimus etiam ut omnes ecclesiae seu capellae vestrae et coemeteria sint omnis exactionis immunia, praeter consuetam episcopi paratam et justitiam in presbyteros, [Col. 1474D] si adversus sui ordinis offenderint dignitatem. Prohibemus etiam ut, infra fines parochiarum vestrarum, nullus ecclesiam vel oratorium sine assensu vestro aedificare praesumat, salvis tantum privilegiis Romanorum pontificum. Sancimus insuper ut donationes et alienationes, quae de possessionibus capituli vestri et locorum vestrorum, absque consensu ipsius capituli vel majoris partis et sanioris, a quadraginta annis infra illicite factae sunt, legitime revocentur, et ne de caetero taliter fiant auctoritate apostolica prohibemus.

Confirmamus etiam ne cellarum vestrarum, ubilibet positarum, fratres, pro qualibet interdictione vel excommunicatione, divinorum officiorum suspensionem patiantur; sed tam monachi ipsi et famuli [Col. 1475A] eorum, et qui se monasticae devotioni devoverunt, clausis ecclesiarum januis . . . . . non admissis, divinae servitutis officia celebrent, et sepulturae debita peragant. Concedimus etiam vobis laicos seu clericos saeculares liberos et absolutos, nisi pro certis criminibus excommunicati sint, ad conversionem seu sepulturam per loca vestra suscipere. Pro altaribus quoque et ecclesiis vestris nulli episcoporum facultas sit gravamen aliquod vobis, aut molestias irrogare, sed quidquid juris in eis habuistis, canonice in futurum habeatis. Inhibemus etiam ne terras seu possessiones alias et thesauros ecclesiarum vestrarum liceat alicui vendere, seu alio modo alienare, vel loco pignoris obligare, vel alicui fratrum vestrorum fidejubere, absque consensu capituli vestri, aut majoris et sanioris partis; quod [Col. 1475B] si factum fuerit, decernimus irritandum. Paci quoque et tranquillitati vestrae paterna imposterum sollicitudine providere volentes, auctoritate apostolica prohibemus, ut infra clausuras locorum seu grangiarum vestrarum, seu coemeteriorum ambitum, nullus violentiam, seu furtum committere vel saerilegium, ignem apponere, hominem capere vel interficere, aut quamlibet personam ausu temerario laedere audeat.

Decernimus ergo ut nulli omnino hominum fas sit praefatum monasterium et loca ei subdita temere perturbare, aut eorum possessiones auferre, aut ablata temere retinere, minuere, seu quibuslibet vexationibus fatigare, sed omnia integre [Col. 1475C] conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et Cluniacensis monasterii ad quod spiritualiter spectat debita reverentia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, etc.



CLVI. Mauritio episcopo Parisiensi hoc privilegium asserit, ut quotiescunque decanatus vacaverit, redditum ejus percipiat.
[THEODORI Poenitentiale, II, 640.]

CLEMENS MAURITIO Parisiensi episcopo.

Ex quodam scripto authentico exhibito nobis [Col. 1475D] didicimus, quod, cum causa quae inter te et canonicos Ecclesiae tuae super redditibus decanatus, dum vacaret, percipiendis, emerserat, venerabili fratri nostro Remensi archiepiscopo sanctae Sabinae cardinali, tunc Senonensi archiepiscopo a felicis recordationis Alexandro papa praedecessore nostro commissa fuisset, decanus, et cantor, et quamplures canonici ejusdem Ecclesiae infra diem tibi et canonicis ab ipso archiepiscopo assignatam in domo tua nova eadem praesente archiepiscopo convenerunt, et se causae illi renuntiasse penitus, et in tuae voluntatis arbitrio posuisse, ac omnes alios canonicos in pleno capitulo communiter fecisse, idipsum coram saepedicto archiepiscopo sunt confessi. [Col. 1476A] Nolentes igitur quod imposterum super hoc litigium indebite suacitetur, renuntiationem quaestionibus illis, sicut a capitulo tuo coram praedicto archiepiscopo facta est spontanea voluntate, et hactenus observata, et in scripto ejusdem archiepiscopi facto exinde continetur, ratam habemus, et auctoritate apostolica confirmamus: statuentes, ut nulli omnino hominum, etc.



CLVII. Petente Mauritio, episcopo Parisiensi, concordiam inter Stephanum quondam episcopum et Theobaldum archidiaconum compositam conservari jubet.
[THEODORI Poenitentiale, II, 718, ubi revocatur lector ad privilegia Eugenii III et Alexandri III de eadem re episcopo Parisiens concessa. Vide Patrologiae tt. CLXXX et CC.]




CLVIII. Mauritio episcopo (Parisiensi) scribit, mirari se, quod archiepiscopus Senonensis parochianos ejus, »eo nesciente et inrequisito, ad alios judices mittat, interdum et propriae sententiae definitionem condemnet.« Concedit, »ut liceat ei sententiam salva appellatione promulgatam ipso jure proponere, et parochianis, ne coram judicibus sic datis respondeant, prohibere.«
[THEODORI Poenitentiale, II, 563.]
[Col. 1476B]

CLEMENS MAURITIO episcopo.

Cum ex auctoritate canonum liqueat quid archiepiscopis jure metropolitico debeatur, et scriptum sit, ne quis terminos alienos usurpet, mirabile gerimus et satis reprehensibile judicamus, quod venerabilis [Col. 1476C] frater noster archiepiscopus Senonensis parochianos tuae jurisdictioni subjectos, te nesciente et inrequisito, quosdam ad alios judices mittit, interdum et propriae sententiae definitionem condemnat. Sane quia hoc inhibitum prohibitione canonica reperitur, salvo eo quod de articulo appellationis excipitur, et sententia a non suo judice lata nihil obtinet firmitatis, fraternitati tuae praesentibus litteris duximus concedendum, ut liceat tibi sententiam taliter promulgatam ipso jure proponere et parochianis tuis, ne coram judicibus sic datis respondeant, prohibere.

Nulli ergo, etc.



CLIX. Petente Alphonso, Castellae rege, in civitate Placentina sedem episcopalem constituit, dioecesimque a rege institutam confirmat.
[FERNANDEZ, Historia y Annales de Plasencia, p. 23.]
[Col. 1476D]

CLEMENS episcopus, servus servorum Dei, charissimo in Christo filio illustri regi Castellae ALPHONSO, salutem et apostolicam benedictionem.

Tunc Dei beneplacitum in humanis impletur actibus, cum corda principum ad hoc conspicimus viribus totis intendere, ut cultus divini nominis dilatetur, et inimici fidei catholicae conterantur. Unde nos qui quorumlibet pia desideria quadam manu sollicitudinis adjuvare tenemur, tanto ad conceptorum exsecutionem eos volumus diligenti adhortatione [Col. 1477A] inducere, et annuendo. quae postulant, invitare, quanto pia exordia, quae de bona intentione procedunt, sperantur, laudabiliorum exitu concludenda. Inde est, quod intentionem regiam modis omnibus commendantes, de amplificandis Christianae religionis terminis, jam conceptam in Placentina civitate, quam in terra per strenuitatem tuam de manu Ismaelitarum acquisita, divina prosperante clementia, populasse dignosceris, auctoritate apostolica episcopalem cathedram constituimus. Dioecesim quoque habendam juxta dispositionem regiam, ab eadem ecclesia cathedrali decernimus, ut villae, sicut praesenti scripto concluditur, quae sua sunt ei largitione concessa dioecesano jure ad eam perpetuo debeant pertinere; Targellum scilicet, [Col. 1477B] et Medelinum, et Mons Fragorum, et Sanctacruz cum omnibus pertinentiis suis. Ut autem haec concessio futuris temporibus integra et illibata servetur, statuimus ut nulli omnino hominum fas sit hanc nostrae confirmationis paginam infringere aut ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.



CLX. Waldemaro episcopo Slesvicensi asserit quam »Canutus rex Daniae, consanguineus ejus ei et successoribus libertatem concessit, ut tam villici quam coloni ab omni gravamine regio vel officialium suorum liberi maneant et immunes; in cognitionibus quoque et exsecutionibus, quae prius per officiales regios tractari solebant, nunc nemini respondeant, sed ejus sint proprio mandato subjecti, nec ullius saeculari posthac sint subjecti potestati.«
[Vide CYPRAEI Annal. episc. Slesvicensis, 202.]
[Col. 1477C]




CLXI [(9) 1Kb] . Ad Petrum abbatem Harteriensem.---Mettis damnationem chartarum contra antiquam libertatem Harteriensis Ecclesiae Ecclesiae falsa suggestione acquisitarum, comprobat, ipsamque ecclesiam liberam esse confirmat. (Laterani, Jun. 4.)
[MIRAEI Opera dipl. III, 368.]
[Col. 1478A]

CLEMENS episcopus, servus servorum Dei, dilectis filiis PETRO abbati Harteriensis ecclesiae, ejusque fratribus tam futuris quam praesentibus.

Ex litteris sigillatis domni Stephani Mettensis episcopi et conventus ejusdem ecclesiae didicimus, [Col. 1478B] chartas sigillis Benedicti papae VIII, et Eugenii papae III, et imperatorum Ottonis I et Conradi confirmatas, et contra antiquam libertatem Hasteriensis Ecclesiae falsa suggestione acquisitas, Mettis judicio esse damnatas. Quod juste et canonice factum esse approbamus, et praedictas chartas, et quidquid libertati vestrae obviare potest, in perpetuum damnamus, et ecclesiam vestram in omni jure conventualis ecclesiae liberam esse per se, apostolica auctoritate et praesentis scripti patrocinio confirmamus. Statuentes, ut nulli omnino hominum liceat huic confirmationi ausu temerario contraire.

Si quis autem hoc attentare praesumpserit, in [Col. 1478C] extremo examine divinae ultioni subjaceat.

Datum Laterani, IV Nonas Junii, pontificatus nostri anno secundo.




[Col. 1477]
CLEMENTIS III PAPAE DECRETA.
(MANSI, Concilia, tom. XXII, pag. 549.)



I. Ad abbatem et archipresbyterum Montulanum.---Ut Gant. acolytho beneficium ablatum restituant.
[Col. 1477D]

Querelam Gand. acolythi nos accepisse noscatis, sicut praedecessor noster Gregorius, qui ad vos propter eum bis scripisse noscitur, qui cum a G. muliere peteretur in virum, inde sumpta occasione, ipsum beneficio, quod a nobis habebat, post appellationem ad sedem apostolicam factam minus rationabiliter spoliastis. Unde, quia omnibus injuste gravatis patrocinium tenemur apostolicum impertiri; d. v. ro. attentius et per A. s. p. m. qua. si [Col. 1478D] rem sic se habere constiterit, memorato clerico beneficium illud taliter subtractum absque dilatione reddentes, ap. re. pacifice dimittatis, ita quod querelam ad nos non debeat iterare, memorati abbatis sententia non obstante, super matrimonio lata, quominus beneficium debeat obtinere, nisi curam habeat animarum annexam.



II. Ad Oddonem episcopum Verulanum.---De quodam matrimonio non dissolvendo.

Litteras tuas recepimus, ex quarum tenore cognovimus, quod cum lator praesentium quamdam feminam jam elapso quinquennio sibi matrimonio [Col. 1479A] copulasset, et secum per tres menses in eodem lecto dormisset, maleficio suo creditur impeditus quod cognoscere illam nequivit. Super quo sedis apostolicae litteras recepisti, in quibus continebatur, quod de Romanae Ecclesiae consuetudine non erat talium matrimonium separandum. Unde convocatis eis ad tuam praesentiam, cum viverent separatim, compulisti eos ad habitationem redire communem, et licet postmodum in eadem domo et lecto fuissent, et idem homo multa verba, sicut tibi constitit, eidem feminae contulisse, ei tamen non potuit carnaliter commisceri; propter quae tu timens, ne idem vir homicidii reatum incurrat; quod in hoc casu esset agendum, nos consulere voluisti. Quocirca d. t. per A. s. m. qua. pro memoratis occasionibus [Col. 1479B] non dimittas, quin praedictos virum et uxorem per censuram ecclesiasticam insimul habitare compellas.



III. Ad Anconitanum archiepiscopum.---De lege ab Anconitanis statuta.

Praeterea de lege illa, vel errore quam [quem] cives tuos asseris statuisse, videlicet, ut si quis teneret per XXX annos possessiones alicujus ecclesiae, nec reddidisset canonem constitutum non ideo caderet ad pensionem possessionis illius, nihil certi tibi possumus respondere, donec constitutionem illam ab ipsis factam nobis verbo ad verbum expositam studeas destinare.



IV. Ad episcopum quemdam.---De sacerdotibus qui reatum adulterii incurrerint, vel perjurii, vel falsi testamenti.
[Col. 1479C]

Ex tuae fraternitatis consulto percepimus, te velle a se. A. certitudine edoceri utrum sacerdotes, vel alii, in quibuslibet sacris ordinibus constituti, qui per lapsum carnis, reatum adulterii incurrerunt, vel perjurii, vel alii falsi testimonii, vel crimine homicidii irretiti, bonum rectae conscientiae perdiderunt, si peracta condigna poenitentia de commisso, in prioribus tolerari, vel suffragantibus meritis provehi valeant ad majora. Super quo fraternitati tuae respondemus, quatenus si notoria sint crimina, quae praediximus vel ordine judiciario comprobata, [Col. 1479D] tales reos censura sacrorum canonum, etiam post peractam poenitentiam, non tantum ad altiora progredi non permittit, verum etiam jubet gradum pristinum non tenere. Porro si proposita crimina contra aliquem notoria non fuerint vel ordine judiciario comprobata, monendi sunt tales qui eisdem tenentur obnoxii et sub interminatione divini judicii obtestandi, ut in testimonium damnationis suae in suscepto ordine non ministrent.

Cum sacrosancta Romana Ecclesia, etc. Et infra: Alios autem, qui propter impedimentum aetatis presbyterii honorem adipisci non possunt, si id solum obstare cognoverit, licet forsan ad talia officia in ea aetate non debuerint assumi, aequo animo [Col. 1480A] debes usque ad illud tempus sine rancore aliquo tolerare; quos eos ad suscipiendum onus sacerdotii de constitutione canonum idoneos, si aliud non obstiterit comprobabis, quos utique praefatae animadversionis sententia curabis auctoritate nostra perstringere, si tunc a te commoniti contempserint in presbyteros ordinari.



V. Rescriptum ad quemdam archiepiscopum.

Si matrimonii causa possit per procuratorem expediri nos tua duxit prudentia consulendos. Hic autem decernimus distinguendum, quod si in ipsa causa matrimoniali criminaliter quaestio ventilatur, et ob eamdem ab adversa parte criminali sit agendum, non per interpositum personam, sed per ipsam [Col. 1480B] personam principalem causam matrimonii terminari oportet, cum sicut jura testantur, praesens praesentem accusare debet, et se talionis vinculo obligare. Secus autem in causa matrimoniali, in qua non criminaliter agitur, credimus procedendum; securius tamen ageretur, si cum haberi possit principalium praesentia personarum, ipsis praesentibus in utroque ad definitionis calculum procedatur.



VI. Ad quemdam archiepiscopum.---De absolutione eorum qui vocati ad judicium venire contemnunt et pro contumacia sua vinculo anathematis innodantur.

Significavit nobis tua fraternitas, quod quidam [Col. 1480C] in provincia tua vocati aliquando ad judicium venire contemnunt, et pro contumacia sua per te, vel per aliquem suffraganeorum tuorum vinculo anathematis innodantur. Tandem vero ad se redeuntes offerunt se ad justitiam, et quod juri pareant, jurisjurandi volunt religione firmare. Sed ne ante decisionem causae a sententia possint excommunicationis absolvi, pars adversa appellationis ob. interponit. Sunt insuper alii [etiam], qui excommunicati se juramento praestito justitiae stare promittunt; sed post absolutionem suam diffugiunt, et appellant. Super his igitur f. t. duximus respondendum, quod absolutio praedictorum, qui pro eo, quod cum venire noluerint ad causam, excommunicationis sententiam receperunt, prohibitione seu appellatione [Col. 1480D] adversae partis impediri non potest; dummodo parendi juri sufficientem praestent et idoneam cautionem. Illi vero qui jurejurando promittunt se justitiae parituros; et per appellationis obstaculum subterfugiunt, nisi infra convenientem terminum appellationem fuerint prosecuti, a te cogi possint, et debent ut sicut juraverint, ap. re. juris pareant aequitati.



VII. Ad quemdam episcopum.---De consecrando oratorio.

Tenor litterarum tuarum apostolatum nostrum edocuit, quod cum nobilis quidam C. de tuo episcopatu recepto a praedecessore tuo primario lapide, oratorium in stadio suo [proprio] construxit; et [Col. 1481A] cum ad instantiam ejus paratus esses consecrationis munere illud insignire, ab alio nobili fuit, ne procederes, in ejus ut credis [credit] odium appellatum. Tu autem volens appellationi, prout fraternitatem tuam decuit, cum humilitate deferre, et a consecratione abstinuisti, et terminum ei, infra quem debeat prosequi appellationem, praefixisti; cumque appellationem [prosecutus] sit ille nullatenus et annus sit a die appellationis elapsus, fundator praedictus consecrationem dicti oratorii a te cum instantia petere non omittit. Quia vero praesumendum videtur eum vere, [non], propter gravamen, vel oppressionem aliquam in sui juris dispendium appellasse, cum voluntatem non habuerit infra praefixum sibi terminum super appellationis causa procedere, praesertim [Col. 1481B] cum de jure communi anni spatium appellantibus sit indultum, intra quod secundum se, communiterve litem exerceant, f. t. per a. s. m. qua. si ita processum cognoveris, sicut ipsarum habuit continentia litterarum, cum exinde fueris requisitus, praescriptum oratorium ap. ces. reddas munere consecrationis insigne.



VIII. Ad episcopum quemdam.---De appellationibus.

Licet appellationis remedium ad levamen inventum fuerit oppressorum, nonnulli tamen clerici tuae fraternitati subjecti, sicut accepimus, ad appellationis diffugium malitiose recurrunt, et, dum examen tui judicii temere subterfugiunt, contingit saepius [Col. 1481C] ut non solum ipsi, sed etiam alii, qui ab hujusmodi culpa sint penitus immunes ad saeculare judicium protrahuntur [pertrahuntur]; unde fit ut pro calumniosis a laicis innocentes prolixius molestentur. Nos igitur tantae incommoditati clericorum volentes pastorali sollicitudine providere et laicis ipsis auferre materiam sugillandi clericos vel eos sub eorum judicio [eodem judicio] coercendi, tibi nos super hoc consulere curanti, taliter duximus respondendum, ut, si cujuslibet clerici tibi subjecti quaestio fuerit ad tuam fraternitatem delata, et quod in quaestione vertitur XL solidorum valentiam non attingat, clerico qui ex hoc ad sedem duxerit apostolicam appellandum, necessitatem tibi non imponimus deferendi, quominus si malueris, causam [Col. 1481D] ipsam sine ap. ob. valeas terminare, nisi manifesta contra te suspicionis causa fuerit ostensa.



IX. Ad Andegavensem episcopum.---Praevaleat semper quod a majori et saniori parte concilii fuerit statutum.

Fraternitatis tuae prudentiam, etc. Et infra: Secundae quaestionis nodum auctoritate duximus Lateranens. concilii resolvendum, ut nisi videlicet de aliquo, vel de [ab] aliquibus [potioribus], vel inferioribus irrationabile [irrationabile tamen, vel minus rationabile] [(9*) 1Kb] aliquid objici et probari contigerit, praevaleat semper et obtineat debitum re. ap. ob. firmamentum, quod a majoris et sanioris parte concilii fuerit constitutum, nisi antiqua consuetudo [Col. 1482A] Ecclesiae, hactenus observata et apostolicae sedis auctoritate confirmata, aliud suaserit observandum. Sic enim et audacia dante Domino refrenabitur improborum, et Ecclesiarum utilitas latius per ejus misericordiam extendetur.



X. Ad episcopum Segoviensem.---De Judaeis vel Saracenis ad fidem Christianam conversis.

Interrogatum est ex parte vestra utrum Judaei vel Saraceni ad fidem Christianam conversi suis uxoribus cohabitare valeant, quas in secundo, tertio et quarto gradu sibi, dum fuissent in infidelitate positi, matrimonialiter copularunt; an ipsis conversis liceat relictis conjugibus ad alias nuptias convolare. Auctoritate tibi praesentium respondemus [Col. 1482B] quod taliter ad fidem Christi conversi, quandiu voluerint uxores eorum remanere cum ipsis, eas sive conversae sint, sive non, licentiam habeant, si voluerint, retinendi; non tamen sunt cogendi ad hoc. Caeterum ipsis viventibus et volentibus remanere, cum aliis contrahere non debent [debebunt]; quod si in odium Christianae fidei receperint, cum teste Gregorio, contumelia Creatoris circa eum, qui relinquitur, jus matrimonii solvat, alias in matrimonium ducere non prohibentur; nec refert utrum in secundo, vel tertio gradu, dum fuissent a fidealieni, contraxerint, cum fuisset in veteri tantum lege prohibitum ne sororum suarum turpitudinem revelarent.



XI. Ad . . . . ---Respondet de voto comitis cujusdam.
[Col. 1482C]

Perpendimus, etc. Caeterum de voto quod ipsum comitem fecisse proponis, ut scilicet singulis sextis feriis in pane et aqua jejunaret, non videtur, quod redemptio illa sufficiat de altari construendo, [quia] cum quavis voluntarium sit vovere, ex necessitate tamen vota facta illicita [licite] sunt solvenda. Ad ultimum quod de subveniendo terrae Hierosolymitanae promisit ipsum ad eumdem illuc in propria persona, si fieri potest, diligentius exhorteris; vel in voti supplementum competentia subsidia euntibus Hierosolymam subministret.



XII. Ad monachos quosdam.---De ecclesiis ad eorum praesentationem spectantibus.

De minori possemus sollicitudine argui merito, [Col. 1482D] si ad ea conservanda jura vestri monasterii, quae ad provisionem vestram [nostram] specialiter respiciunt, animum non accumularemus. Quapropter verbis et justitiis [rusticis] vestris pontificali volentes diligentia providere, auctoritate apostolica prohibemus ne in ecclesiis ad praesentationem vestram spectantibus ulli, nisi a vobis praesentati fuerint, ordinentur; sed si quos vobis non praesentantibus ordinari [ordinare] contigerit, ab ecclesiis eis per vosmetipsos auctoritate apostolica amoveantur, et eorum ordinatio penitus irrita habeatur, nisi forte, quod absit! praesentationem clericorum vos constiterit malitiose differre.



XIII. Ad episcopum quemdam.---De dissolvendo militis cujusdam matrimonio.
[Col. 1483A]

Nobis ex tuarum innotuit continentia litterarum, quod quidam miles parochianus tuus olim quamdam nobilem juravit filio suo tradere in uxorem, circa annos nubiles existenti, quam idem filii nomine traduxit; postmodum etiam quatuor annis, et amplius eamdem nurum in propria domo enutrivit, processu vero temporis uxor praefati militis diem clausit extremum; et ipse cum traducta filii instinctu diabolico dormivit, et cum id postremo [postremum] publicum exstitisset, eam sibi matrimonialiter copulavit; cui firmiter vetuisti, ut cum [Col. 1483B] ea amplius non dormiret, si saluti propriae vellet providere. Verum quia quid super hoc fieri debeat sedem duxisti apostolicam consulendam; nos tuam diligentiam approbantes per a. s. m. qua. militi praenominato sub excommunicatione prohibeas, ne ad eam carnaliter de caetero praesumat accedere, vel ei se audeat ulterius admiscere.



XIV. Ad . . . . ---De iis qui contra inhibitionem clandestina conjugia contraxerint.

Cum sis praeditus scientia litterarum et ad ea sufficiens quae a nobis requirere voluisti, quia tamen ad majorem certitudinem judicium nostrum [Col. 1483C] sollicitudine pastorali requiris, et prudentiam tuam exinde commendamus et responsum nostrum pro suscepto [susceptis] officii nostri debito destinamus. Consuluit nos sane tua discretio utrum ii qui contra inhibitionem annuatim in suo synodo cum excommunicatione in genere facta clandestina conjugia contraxerunt, separandi sint, an tolerari debeant sic contracta matrimonia, vel taliter contrahentes excommunicandi sunt [sint], donec satisfaciant Ecclesiae, quam laeserunt. Super quo utiq. f. t. duximus respondendum quod, licet sic contracta matrimonia conjugia esse negentur [videantur], sacri tamen canones ideo praedicta prohibere noscuntur, ne si alter contrahentium mutata voluntate in aliud votum se publice transferret, pro conjugio, quod incertum est, judicis [est, judici] [Col. 1483D] sententia promulgari non possit. Verum, si contrahentium voluntas propria suffragaverit, et legitima vota succurrerint [succurrunt], licet ab initio tale matrimonium non tenuerit, ex post facto tamen subsequente voto utriusque legitimo roboratur, et tolerandi sunt taliter contrahentes, nisi matrimonium fuerit accusatum. Sed quoniam contra interdictum Ecclesiae, et excommunicationem generaliter factam agere praesumpserunt [praesumpserint], nominatim excommunicati denuntiandi sunt pro contempta, donec Ecclesiae satisfecerint, et postmodum eis inspecta personarum et temporis qualitate, poenitentia est indicenda.



XV. Ad archiepiscopum Cantuariensem.---De B. militis matrimonio non dirimendo.
[Col. 1484A]

Ex litteris tuae fraternitatis accepimus, quod cum B. miles L. mulierem XXV annis tenuerit in uxorem, nunc dictus miles ab ea separari desiderans, matrimonium ipsum accusavit, asserens, se ad invicem in septimo consanguinitatis gradu attingere, idemque [ideoque, al. idem quoque] coram te sufficienter se probaturum idoneis testibus proponebat; adjiciens insuper quod ob hanc causam a G. praedecessore tuo in primo anno nuptiarum vinculo fuit excommunicationis astrictus: ex adverso vero praefata mulier dixit accusationem suam [ejus] nullatenus audiendam, eo quod, sicut se manifeste probare [Col. 1484B] dicebat, per XXV annos idem vir tanquam legitimam uxorem eam tenuisset. Unde quia super hoc nos consulere voluisti, consultationi tuae taliter respondemus quod, si tibi constiterit praedictum virum mulierem illam XXV annis tanquam uxorem legitimam tenuisse, ipsum ad eam [ut] in uxorem de caetero detinendam, et maritali affectione tractandam ap. re. compellas, perpetuum ipsi vero super eadem quaestione silentium auctoritate apostolica imponens.



XVI. Ad episcopum quemdam.---De duobus viris qui duas acceperint sorores.

Dilectus filius noster archipresbyter tuus per suas [Col. 1484C] nobis litteras intimavit quod, cum duo viri duas accepissent sorores, altera sine liberis ex hac vita subtracta, vir ejus accepit aliam in uxorem, ex qua filium generavit, cui filia sororis alterius fuit tempore procedente in matrimonium copulata; cum qua jam permanens filios ex ipsa, ac filias, qui adhuc superstites sunt, accepit. Quia vero ex matrimonio illo sinistra opinio est exorta, per memoratas litteras idem archipresbyter apostolicum duxit super hoc consilium requirendum. Unde licet publicae honestatis justitia hujusmodi prohibeat matrimonia contrahi, quia tandiu insimul permanserunt, ut accusatores (si qui fuerint) debeant suspecti haberi, qui, cum praesentes exstiterint, per tam longa temporis spatia tacuisse noscuntur, hoc tibi super hoc duximus consulendum, ut contra matrimonium illud [Col. 1484D] accusatio nullatenus deinceps admittatur; sed potius sub dissimulatione personae illae permittantur insimul permanere.



XVII. Ad . . . . ---De H. et R. mulieris matrimonio.

Sicut ex litteris tuis et petitionis tenore nobis oblatae cognovimus, cum olim inter H. et R. mulierem matrimonium esset juramento firmatum, quod quidam asserebat eos adinvicem consanguinitatis se gradu attingere, tunc vocato plebano, de cujus parochia vir et mulier fuerant oriundi, ei districtius injunxisti, ut super negotio illo veritatem inquireret diligentius, et accusatoribus ipsius matrimonii ex tua parte praeciperet, ut infra terminum, [Col. 1485A] quem plebanus ille statueret, ad accusationem convenirent; quod si in illo termino non accederent, ulterius minime audirentur. Unde quia idem accusatores in statuto eis termino minime accesserunt, matrimonium illud fuit utriusque copula confirmatum; quia vero postmodum patruus praedictae puellae ad illius, ut dicitur, haereditatem anhelans, accusaturus matrimonium illud ad praesentiam tuam accessit, duos secum testes adducens, quos praefatus vir et mulier parati erant infames esse incontinenti probare, et quia verbis eorum minime acquiescere videbaris, idem vir ad nostram audientiam appellavit; quia vero contracta matrimonia sine magna deliberatione separari non debent, nec contra ea recipi quaestiones; f. t. m. qua. si vera [Col. 1485B] sunt quae praediximus, testes et accusatores ipsius matrimonii, tanquam suspectos abjicias, nec te ipse mittas, nec sinas, quantum interfuerit, a quoquam admitti.



XVIII. Ad episcopum quemdam.---Will. de Rimare divortium facere cum secunda uxore non debere.

Comes Wll. de Rumaren [W. de Rimare], vir nobilis parochianus tuus, prout nobis per tuas litteras retulisti, tibi fuit secreto confessus quod, cum ipse cum quadam muliere nobili matrimonium contraxisset, ipsa instinctu quorumdam admonita, consanguinitatem inter se et eum esse proposuit, per Ricardum olim Cantuarien. archiepiscopum, [Col. 1485C] postulavit divortium celebrari; licet autem praedictus comes illam crederet ad se nulla consanguinitatis linea pertinere, ferens tamen indigne quod uxor sua eum contempserat, cum contradicere potuisset obticuit, nec aliquatenus ad sedem apostolicam appellavit [voluit appellare]; sed post consanguinitatem probatam, et divortio judicio Ecclesiae consecuto muliere jam dicta ad matrimonium cujusdam nobilis transeunte, idem Wll. aliam sibi matrimonialiter copulavit; quia vero ipsum propria conscientia remordet, ut asseris, de eo quod sciens inter se et primam uxorem nullam esse consanguinitatem, ab ea sustinuit separari; cum ab ipso commonitus quid sibi agendum sit diligenter inquiras: praesenti pagina respondemus quod, quamvis [Col. 1485D] in conscientia scrupulum gerat de prima conjuge derelicta, non debet tamen a secunda recedere, et conjugale debitum denegare; expedit tamen ut poenitentiam ei competentem jungas, pro eo quod contra conscientiam suam separari consensit, et insuper eam poenitentiam sibi experiatur inflictam; ut ad secundae coitum cum dolore, si fuerit requisitus, etiam teneatur accedere; tamen arbitretur se jus reposcendi ab ea carnale debitum amisisse.



XIX Ad quemdam.---De cujusdam electione probanda.

Super eo vero quod quaerere voluisti, si alicujus [Col. 1486A] electio cassata fuerit, et idem [f. ad] regimen ejusdem Ecclesiae iterum concorditer nominatus, an secunda electio debeat confirmari, hoc tuam tenere volumus discretionem quod, si prior electio non vitio personae, sed modo electionis cassatur, nisi forte Simoniae pravitatis aliquid intercessisse constiterit, promotionem ejus in eadem Ecclesia non debeat impedire.



XX. Ad Willelmum regem Siciliae.---De juramento fidelitatis ab haeredibus regis pontificibus Romanis praestando.

Charitatis amica simplicitas nullis verborum fallaciis, nullis appetit ambiguitatum involucris offuscari. Frequenter igitur est necesse ut quae minis [Col. 1486B] plenae dicta videntur, et ambiguitatis scrupulos possent sane dicta generare, explanatione veridica clarius elucescant. Eapropter, benigne in Domino fili, audito, quod in magnitudinis tuae praesentia quaestio mota fuerit, utrum ex nostri tenore rescripti colligeretur quod singuli haeredum tuorum singulis nostris successoribus fidelitatis praestare debeant hujusmodi juramentum; intellecta etiam expositione dilectorum filiorum A. in titulo S. Crucis in Jerusalem, et P. in titulo S. Laurentii in Damaso presbyterorum cardinalium, sedis apostolicae legatorum, quae ad nos fuit sub sigillorum suorum testificatione transmissa, a sano eorumdem intellectu nolentes aliquatenus dissentire, serenitati regiae duximus intimandum quod, cum intentio [Col. 1486C] nostra sit nil intolerabile tibi, vel haeredibus tuis imponere, taliter in hoc titulo tibi duximus respondendum, ut haeredes tui qui nobis, vel alii successorum nostrorum juraverint, alii postea jurare minime compellantur; catholicis tamen successoribus nostris, qui praepositi fuerint, et hominii, et fidelitatis puritatem nihilominus, ac si juraverint, omni tempore teneantur absque tergiversatione aliqua fideliter observare, nisi forte alicui eorum, sicut personae tuae fuerit hominium benignitate sedis apostolicae relaxatum, qui tamen non se propterea credit a fidelitatis observatione immunem.

Datum Laterani.



XXI. Ad Abserentem [Absorensem] episcopum et abbatem S. Andreae de Bergis.---De poenitentia injungenda presbytero cuidam, cujus vitio num famulus quidam mortuus sit incertum.
[Col. 1486D]

[(10) 1Kb] Ad audientiam apostolatus nostri ex parte vestra pervenit quod quidam presbyter volens corrigere quemdam de familia sua eo cingulo, quo cingi solebat, illum verberare tentavit: et contingit quod cultellus de vagina, quae cingulo adhaerebat, elapsus eum in dorso aliquantulum vulneravit. Postmodum vero cum ille vulneratus aliquandiu vixisset, et jam convaluisset a vulnere, graviori, ut creditur, infirmitate perculsus, cum sana mente, [Col. 1487A] ac devotione debita viam est universae carnis ingressus. Quia vero utrum occasione vulneris decessisset dubium habebatur, [eodem presbytero ab omni officio, beneficioque suspenso,] quid super hoc vobis esset agendum apostolicam sedem consultare voluistis. Nunc itaque vestrae discretionis industriae duximus respondendum, quod, cum in dubiis semitam debeamus eligere tutiorem, vos convenit injungere presbytero memorato, ne de caetero in sacris ordinibus administrare accedat; injuncta tamen poenitentia congruenti potestis ei concedere, ut sit contentus in minoribus ordinibus ministrare. Si vero [vobis legitime constiterit, quod] ex alia infirmitate obierit, de vestra licentia poterit, sicut erat solitus, divina officia celebrare.

[Col. 1487B] [Datum Laterani.]



XXII. Ad episcopum quemdam.---De quadam parochiana ejus quae annos undecim nondum adhuc nata Teutonico cuidam in matrimonium tradita fuerat, quamvis renitens.

Ad id quod nobis per litteras tuas intimasti de quadam parochiana tua, quam suus vitricius cuidam Teutonico matrimonialiter copulavit, taliter respondemus quod, quamvis undecim annos adhuc habens ab initio ei invita fuisset tradita et renitens, tamen, quia postmodum per annum dimidiumve ei cohabitans consensisse videtur, ad [Col. 1487C] ipsum est cogenda redire; nec de caetero recipiendi sunt testes, si quos memorata mulier ad probandum quod non consenserit in eum nominavit producendos, cum mora tanti temporis hujusmodi probationem excludat. Volumus igitur et mandamus ut, propter hoc non omittas quominus [appellatione remota] per censuram ecclesiasticam utrumque compellas ad alterum maritali affectione reamandum, nisi forte vellent ad religionem pariter convolare, poena eis inflicta pro eo quod ad alienos et illicitos concubitus uterque transiverit.

[Datum Laterani.]



XXIII. Ad Formolensem episcopum.---Quaestionibus ejus respondet.
[Col. 1487D]

Consanguinei Ermengardae, latoris praesentium, sicut nobis litteris tuis intimasti [productis jure sub examine testibus], compaternitatem inter ipsam et virum suum legitime provenire, ita quod inter eos sententiam divortii protulisti. Praedicta vero E. cum sit tibi postmodum confessa ejus commater in veritate ante sententiam non fuisse, post separationem compaternitatem eam contraxit, et tamen ad secundas nuptias convolavit. [Quia igitur reatum suum recognoscens hunc consilium nostrum super hoc expetat, tu a nobis in hoc postulasti responsum. Fraternitati tuae praesenti pagina respondemus quod propter solam confessionem mulieris non est recedendum a sententia per judicium [Col. 1488A] Ecclesiae rationabiliter promulgata, nisi forte in contrarium legitime probaretur. Ad ultimum eidem mulieri vero delictum suum tibi confessae poenam illam injungas, quam juxta qualitatem personae et quantitatem excessus ei videris imponendam.]

Martinus Bertham duxit in uxorem; Tebergam sibi Lotharius copulavit; Lotharius Martini et Berthae filium de sacro fonte suscepit; Lotharius vero et Bertha sublatis de medio, Martinus cum Teberga contraxit. (Quaerit tua fraternitas utrum tales sint ab invicem separandi) Nos autem tuae consultationi duximus respondendum quod, cum secundum verbum Domini vir et mulier una per connubium caro efficiantur, liquidum est Tebergam non posse Martino [Col. 1488B] matrimonialiter copulari, qui eam par [f. compater] ejus fuerat, cum quo ipsa Teberga una noscitur caro exstitisse.

[Super alium vero de quo rescriptum apostolicae sedis postulasti, utrum conjugatus, qui ante contractum matrimonium uxoris suae consanguineam propinquam carnali commistione cognovit, cum id uterque confiteatur, et aliqua pars viciniae id acclamare dicatur, sit ab uxore sua Ecclesiae judicio separandus, tali responso tuae fraternitati rescribimus, quod si aliter veritas ordinario judicio non patuerit in muliere, propter eorum confessionem tantummodo, vel rumorem viciniae separari non debent. Cum enim quando nonnulli inter se contra matrimonium colludere velint, ad confessionem [Col. 1488C] incestus facile prosilirent, si suo desiderio crederent praejudicium concurrendum. Rumor autem viciniae non est momenti usque adeo judicandus valide, quod nisi rationabiles et fide dignae probationes accedant, possint bene constitutum matrimonium vitare.]

[Tertio loco quaestionis hujusmodi nodum fraternitas tua petiit explicandum, an juvenis sponsam suam in quantum per verba de praesenti consensit, uxorem debeat habere, ad quorum matri monium impediendum neptis ipsius sponsae prosiliens se a juvene carnaliter praecognitam proponebat; et cum de hoc testes produceret, dixerunt illi se pro certo credere quod illa praedicti juvenis [Col. 1488D] concubina exstiterit, et ei carnali commistione conjuncta, adjicientes quod eos insimul videbant per plana, et nemora, vias, et in via pluries convagantes, et testimonium viciniae se super hoc recepisse dicebant. Ad majorem autem certitudinem quod minus sufficienter credidisti probatum, quod eadem mulier asserebat tam ipsam quam juvenem juramentis astrictos dicentem convenisti, et seorsum venti confessi sunt, quod se ad invicem carnaliter praecognoverant, licet juvenis nollet ab ea quam desponsaverat separari. Nos autem iis quae dicta sunt intellectis attendentes viciniae famam et dictorum mulieris, ac juvenis confictas confabulationes et per solitudines vagos incessus per testes esse probatos, et de carnali cognitione eos per juramentum [Col. 1489A] separatim fuisse confessos, praesertim cum hoc non dicatur occultum, sed quam manifeste a pluribus praedicitur, praedecessorum nostrorum vestigiis inhaerentes, et praesertim felicis memoriae Alexandri papae statuta sectantes, consultius et securius esse credimus, ut matrimonialiter non jungantur, sed ab invicem solutis sponsalibus separentur.]

[Datum Laterani.]



XXIV. Ad Gotifredum Aquileiensem patriarcham.---De excommunicatorum absolutione.

Cum desideres [quid tua fraternitas observare super his quae dubietatem continent, apostolicae sedis scripto plenius edoceri, nos, qui licet immeriti [Col. 1489B] ex susceptae administrationis officio consultationibus respondere cogimur, singulorum interrogationum tuarum nodos praesenti rescripto solvere volumus; et tuam in hoc prudentiam commendamus, qui cum juris canonici peritiam habeas, et prudentum consilio perfruaris, ad majorem tamen evidentiam, et formam caeteris praefigendam, sacrosanctae Romanae Ecclesiae matris tuae consulta requiris, in quo spiritum consilii, et fortitudinis, sicut vir dilectus, et prudens te habere ostendis.] Fuit autem primae quaestionis tenor hujusmodi, utrum alicui excommunicato, qui mandato Ecclesiae stare juravit, et ante absolutionem episcopus ei communionem reddidit, sit communicandus ab aliis, et an [Col. 1489C] episcopus id facere debeat? Cui siquidem quaestioni taliter duximus respondendum quod cum cautio juratoria, quam hodie, qui excommunicati sunt, praestant, potius ad cautelam ex consuetudine Ecclesiae, quam ex rigore canonum sit inducta, neque momenti tam validi reputetur, ut nisi absolutionis beneficium subsequatur, ille qui excommunicatus est debeat aliorum communioni restitui, praesertim cum ex eo juramento absolutionem consecutus non sit, et constat eum excommunicatum fuisse et verum sit absolutum non esse, non potest episcopus, nec debet (ei communionem reddere), nec alii eidem communicare, nisi fuerit secundum formam ecclesiasticam post juramentum praestitum absolutus, quia [secundum apostolorum [Col. 1489D] canones, et Fabiani statuta pontificis]: qui cum excommunicato scienter communicaverit, est communione privandus, imo, [juxta Isidorum] statim cum eo excommunicationis contrahet poenam.

Secundae quaestioni [statuta canonum et praecipue piae memoriae Alexandri papae III praedecessoris nostri sequentes] hunc finem duximus imponendum quod, si publica fama est aliquem verberasse clericum, nec episcopus, nec alii ei communicare debent, nisi legitime ad arbitrium episcopi de hoc se purgaverit vel ad majorem cautelam beneficium absolutionis acceperit.

Tertio loco tua discretio requisivit. [Si clericus verberatus ab aliquo querimoniam apud episcopum [Col. 1490A] suum deposuit, et testes producere paratus fuit, et episcopo mediante, et communicante ei, qui verberavit ipsum, amicabiliter cum eo] composuit, et reconciliatus ei fuit, an sit ei communicandum ab aliis; super quo taliter respondemus: quod licet ille, qui violentas manus injecit, [ei] quem laesit, satisfecisse videatur, Ecclesiae tamen [gratiam] offendit; ex hoc non satisfecisse dignoscitur, nisi forma ecclesiastica, quae pro absolutione talium, ut supra diximus, introducta est observetur.

[Ultimae praeterea quaestionis perplexionem revolvimus, quod non impari stylo criminis conquadratur, qui clericum captivum detinet, licet violentas manus in ipsum non injecerit, ei, qui violentas manus [Col. 1490B] injecit, nec est communioni fraternae reddendus, nisi juxta formam Ecclesiae fuerit, ut supra dictum est, absolutus.

Data, ut supra.]



XXV. Ad sacerdotes quosdam.---Quaestionibus eorum de »accusatione matrimonii« respondet.

Nobis est ex parte Ecclesiae vestrae requisitum, utrum aliqui super accusatione matrimonii nil voce propria depromentes debeant per solam chartulae conscriptionem admitti. Ad hoc dicimus quod in talibus, nisi quantum ad praesumptionem, nullius momenti est conscriptio, qua ad sententiae calculum proferendum, nisi alia legitime suffragante: praeterea quia et hoc consultationi fuit adjectum, [Col. 1490C] unde respondemus quod qui sponsalibus interfuerunt, et tacuere quaesiti, non sunt recipiendi postea si velint contra matrimonium aliqua confiteri, nisi de his aliqua velint dicere quod in veritate postmodum didicerunt, de quibus etiam constet eos nihil factae interrogationis tempore cognovisse. Qualiter ab his qui accusant matrimonium, vel aliquid protestantur recipiendum sit sacramentum, et post quot annos sint aliqui in accusatione matrimonii audiendi, praesentibus litteris non duximus adnectendum, quia forma hujusmodi sacramenti pene in omnibus patet in canonibus diligenter expressa, tum quia propter varietatem casuum, et diversitates personarum [Col. 1490D] certa de annorum spatio iis non possit meta praefigi.

Data Laterani.



XXVI. Ad episcopum quemdam.---De poenitentia sacerdotibus Graecis injungenda si eam sibi postulent pro filiis oppressis injungi.

Quaesitum est a nobis utrum sacerdotibus Graecis, quibus legitimo matrimonio licet uti, publica sit poenitentia imponenda, si eam sibi postulent pro filiis oppressis injungi. Huic igitur consultationi taliter respondemus, quod si, ipsis procurantibus vel studiose negligentibus, filii in lectis reperiuntur oppressi, ab officio altaris debent perpetuo abstinere, et eis gravior quam laicis, non tamen publica, [Col. 1491A] nisi id in publicum veniat, poenitentia debet imponi. [Qui tamen non solum a sacrorum ordinum exsecutione cessabunt, verum etiam si sunt infra ipsos, ad eos minime assumantur.] Verum si ex incuria mortui inveniantur [filii] in cunis, et fuerit illud occultum, poena eis pro arbitrio poenitentiarii imponatur, et in terrorem aliorum ad tempus abstineant a celebratione missarum.

[Datum Laterani.]



XXVII. Ad episcopum quemdam.---Ut W. ad legitimam uxorem redire compellat.

Ex litteris tuis accepimus quod lator praesentium, W. nomine, de tua dioecesi olim quamdam duxit Luciam videlicet in uxorem: qui maligno spiritu [Col. 1491B] instigante paucis temporibus fuere concordes. Proponebat etiam idem W. quod illam per violentiam sibi illatam metu etiam mediante duxisset. Tu vero una cum capitulo tuo cum tam minis quam admonitionibus inter eos saepius pacem reformare studens, et eos temere segregatos reconciliari pariter coegisses, tandem vir uxorem suam super crimine fornicationis . . . . . tentavit. Post longas vero inducias et admonitiones diligenter factas, ut ab hujusmodi litigationibus cessarent, cum ad hoc ulterius sedari non possent, vir etiam eam iterum de crimine fornicationis expressius appellaret, ipsi, nescimus quo ducta spiritu, coegit publice confiteri, quod cum vir ei negaret in debitis et necessariis providere, [Col. 1491C] crimen compulsa est incurrere memoratum. Cumque diligentius a te fuisset commonita, ne ad suggestionem alicujus vel iniquum consilium illud tam turpe contra se proponeret, ipsa eadem manifestius asserebat. Sane convocato capitulo tuo, et aliis viris discretis, cum ex eorum consilio utrique parti continentiam firmiter injunxeris observandam, ita quod caste viverent invicem segregati; et ex relatione quorumdam perceperis quod aliam memoratus W. intenderet ducere in uxorem, licet ipsum ne hoc facere aliquatenus attentaret monueris diligenter, ipse nihilominus extra civitatem furtim cum alia sponsalia et nuptias temere celebravit. Verum cum factum inquirere laborares, ut secundum illud procederes, supradictus W. rei seriem, [Col. 1491D] prout factum fuerat, explicans et exponens, ad nostram audientiam dicitur appellasse. Unde fraternitati tuae per apostolica scripta mandamus, quoniam si res ita processit, praetaxatum virum, appellatione remota, ad legitimam uxorem per excommunicationis sententiam redire compellas, et injuncta eidem poenitentia de commisso adulterio cum secunda, priorem maritali affectione ab ipso facias pertractari. Capellanum nihilominus, quem benedictionem tibi constiterit celebrasse cum secunda, ab officio, beneficioque suspensus cum litterarum tuarum testimonio apud sedem apostolicam nullatenus destinare postponas.

Datum Laterani.



XXVIII. Ad episcopum quemdam.---De canonico regulari qui in extremis agens proprium noluit resignare.
[Col. 1492A]

Super quodam regulari canonico de tua dioecesi, qui in articulo mortis agens, licet a priore suo commonitus, proprium, quod contra regulam latenter habebat, noluit resignare, et sic diem clausit extremum, quid scilicet de illo agendum sit, cum nihilominus sit inter alios fratres traditus sepulturae, nos duxisti necessario requirendos. Quia vero te ignorare non credimus quid de talibus in Regula S. Augustini habeatur statutum, et quid in synodo Lateranensi constet inhibitum, manifeste inquisitioni tuae praesentibus litteris respondemus quod ille canonicus non tantum fuit Christiana [Col. 1492B] sepultura privandus, verum etiam, si sine maximo scandalo potuerit fieri, de ipsa projici dignus, et extra coemeterium ecclesiae sepeliri, cum, sicut in ipsa synodo habetur expressum, nec absolutio pro eo facienda sit, nec inter fratres debeat sepulturam habere, hoc autem cum forte contigerit in talibus est agendum.



XXIX. Ad praepositum Falc . . . . . . ---Contra clericos militantes.

In audientia nostra talis fuit consultatio ex parte tua proposita, utrum clerici qui arma militaria, relicto habitu clericali, gestare nullatenus erubescunt, si eis fuerit corporalis injuria illata, vel se a captore redemerint, illa debeant clericorum [Col. 1492C] immunitate gaudere, qua pro temeraria manuum injectione facta in clericum excommunicatus quis ipso jure notetur. Ad hoc tibi breviter respondemus quod, cum frustra Ecclesiae suffragium invocat, qui committit in ipsam, et lex saecularium principum huic responso satis efficacia afferat argumenta, quo manifeste cassatum habetur: Matronam cujus pudicitia attentata fuerit, non posse injuriarum agere, si fuerit in veste meretricia deprehensa; hujusmodi clerici si fuerint a praelatis suis tertio commoniti, et noluerint arma deponere, de privilegio clericorum habere non debent.



XXX. Ad episcopum Siguntinum.---Si res aliter probari non potest, etiam in causa criminali compellendi sunt testes, etc.
[Col. 1492D]

Pervenit ad nos quod in episcopatu tuo saepe contingat, quod a laico enormis et intolerabilis injuria clerico, multis astantibus et videntibus inferatur, vel praesente plebe, in ecclesia, cum diabolicae fraudis instinctu accidit horribiliter sanguinem humanum fundi, et ob hoc injuriantes in causa tracti negant se tantum facinus commisisse, et cum laesus illatam injuriam eorum testimonio, qui praesentes viderunt, probare desideret, [ipsimet, licet veritatem cognoverint, contemnunt] testimonium veritati perhibere, et sic ecclesiastica justitia deperit et clericalis ordo vilescit. [Accidit etiam complures frequenter in clerico violentas manus temere injiciunt, ad sedem nequeunt apostolicam [Col. 1493A] plurimis obstaculis venire; et quia super his tua nos duxit fraternitas consulendos], tuae consultationi taliter respondemus: quod qui de rebus ecclesiasticis nolunt testimonium perhibere, si alias veritas nequiverit inveniri [licet juxta rigorem canonum unius testimonio non sit standum], juxta consuetudinem Romanae Ecclesiae propter reverentiam ordinis clericalis ipsorum juramento fidem volumus adhibere. Illos autem, qui valetudine praepediti pro absolutionis beneficio ad sedem nequeunt apostolicam venire, recepto ab eis juramento, sicut moris est, potes absolvere; ita quod sanitati pristinae restituti apostolico conspectui se repraesentent. Sexui vero femineo, et pueris, ac senibus satis credimus te libere dispensare. Ecclesias, [Col. 1493B] quae fuerint sanguinis effusione pollutae, civitatis clericis convocatis, et cum processione, et aquae benedictae aspersione, prout in ordinario habetur scriptum, poteritis emundare.]

De his vero qui non fratri enormem injuriam irrogant, tuae fraternitatis arbitrio duximus relinquendum.



XXXI [(11) 1Kb] . Ad eumdem.---De Judaeis vel Saracenis ad fidem Christianam conversis.

Interrogatum nobis est ex parte vestra utrum Judaei, vel Saraceni ad fidem Christianam conversi suis uxoribus cohabitare valeant, quas in secundo, tertio, et quarto gradu sibi dum fuissent in infidelitate [Col. 1493C] positi, matrimonio copularunt; an et ipsis conversis liceat relictis conjugibus ad alias nuptias convolare. Auctoritate igitur praesentium respondeo quod taliter ad fidem conversi, quandiu volunt uxores eorum remanere cum ipsis, eas sive conversae sint, sive non, licentiam habent, si voluerint, retinendi; non tamen ad hoc sunt cogendi. Caeterum, ipsis viventibus et volentibus remanere, cum aliis contrahere non debent; quod si in odium fidei Christianae recesserint, cum, teste Gregorio, contumelia Creatoris solvat matrimonii jus circa eum qui relinquitur, alias ducere minime prohibentur. Nec refert utrum in secundo, vel tertio, vel quarto gradu, dum fuissent in infidelitate, contraxerunt, cum tantum fuisset in veteri lege prohibitum, [Col. 1493D] ne sororum suarum turpitudinem revelarent.



XXXII. Ad Joannem Lugdunensem archiepiscopum.---De Ecclesiis conventualibus.

[Ad quaestiones solvendas, quae per fratres et coepiscopos nostros sedi apostolicae porriguntur, juxta officii nostri debitum, nos convenit solutionem adhibere.] Intelleximus utique ex tuis litteris, quod duae conventuales Ecclesiae sunt in tua dioecesi constitutae, quarum utraque parochialem habet ecclesiam cum possessionibus, magis alteri quam sibi vicinam. Illis autem eas desiderantibus permutare, cum illarum altera, respectu meliorum proventuum possessionum suae ecclesiae sibi postulet [Col. 1494A] adjici certam summam pecuniae numeratae, ut sic ad qualitatem praemii valeat perveniri, utrum possit id licite fieri, coepit ab aliquibus dubitari, [quam ob causam sedem apostolicam consulere voluisti. Licet itaque tuae discretionis industriam ignorare minime reputemus, quid super eodem articulo sit agendum, nihilominus sic tuae diligentiae] respondemus quod cum de jam dictis parochialibus ecclesiis per se queat permutatio celebrari, et in permutatione possessionum per se non sit inhibitum, ubi altera possessionum alteri praeponderat, pecuniam posse refundi, de ipsarum quanto possessionibus ad invicem, prout visum fuerit expedire, refusa certae pecuniae quantitate, poterit contractus permutationis fieri, sic tamen quod [Col. 1494B] nequaquam contractus sibi invicem misceantur.



XXXIII. Ad archiepiscopum de Sancto Marino (Darantasino?).---De removendo plebano Simoniace electo et de jure patronatus.

Nobis fuit ex parte tua significatum [cum magna diligentia] quod, cum quatuor essent a capitulo constituti, qui debeant quondam in plebanum eligere, amici illius de electione cujus res habebatur, uni eligentium, vel omnibus promiserint se pecuniam soluturos, eo tamen ignorante, qui hujusmodi interveniente promissione postmodum est electus. Quia igitur nos super hoc consulere voluisti, sollicitudini tuae taliter respondemus quod, nisi forte [Col. 1494C] constaret illos qui tale promissum fecerunt per fraudem et in dispendium illius qui eligendus erat, id malitiose fecisse, quamvis ipse conscius promissionis non fuerit, tamen electio tanquam Simoniace per pravitatem hujusmodi acquisita est penitus reprobanda.

[Praeterea quaesivisti a nobis: Si quis efficiatur suae ecclesiae constructione patronus, vel si ad electionem plebani sit cum clericis admittendus, seu ab ipsa omnino repellendus, tametsi de longa consuetudine electioni se allegaverit interesse debere. Et huic siquidem tale damus responsum: Quod si quis ecclesiam consensu dioecesani episcopi construxerit, ex eo jus patronatus acquirit. Caeterum conventuali ecclesia non electioni plebani [Col. 1494D] faciendae, sed jam factae, ut honestius patroni postuletur consensus, nisi patronus alias de sua jurisdictione obtineat, ut partes suas interponere debeat electioni tractandae. Secus tamen est in capella, in qua unus presbyter statuendus, quoniam a patrono eligitur, et per institutionem habendam loci episcopo praesentatur. Pro fundatione quoque ipsa honor processionis fundatori servatur, etsi ad inopiam vergit, ab Ecclesia illi modeste succurritur, sicut in canonibus est constitutum.]

Ad ultimum super hoc, quod in fine tuae epistolae invenimus, hoc duximus respondendum: Quod aliquis in plebanum seu presbyterum, seu quemlibet Ecclesiae praelatum electus, et si est per pravitatem [Col. 1495A] reprobatus, ab episcopo suo dispensationem aliquam de jure obtinere non debet.

[Datum Laterani, VIII Idus Maii.]



XXXIV. Ad Roffridum SS. Marcellini et Petri presbyterum cardinalem, abbatem Casinensem.---Ut de quaestione matrimonii inter Robertum et B. mulierem decernat.

Tenor litterarum tuarum nobis transmissus ostendit, quod [cum in archipresbyteratu S. Germani] inter Robertum, et B. mulierem quaestio matrimonii verteretur, [ipsa testes pro matrimonio producente, vir ad sedem apostolicam appellavit. Cumque venerabili fratri] Telesino [Theatino] episcopo causa commissa fuisset, [quia terra illa tunc [Col. 1495B] pro regis morte turbata, mulier sibi evidenti periculo viarum praecavens, non poterat se judici, quo ab eo tertio cito fuerat, praesentare, licet nuntium cum excusatione transmiserit, episcopus tamen] eumdem R. postmodum muliere absente ab impetitione ipsius absolvit. Caeterum eadem mulier [ad praesentiam nostram accedens] a nobis ad te litteras impetravit, ut de causa cognoscens, et eam debito fine dirimeres, [quandoquidem coram memorato episcopo pro commotione terrae non poterat diffiniri.] Dictus vero R. a te convocatus ad causam infirmitate praetensa non adfuit; sed quia nocte sequente aliam sibi copulare praesumpsit, in eum excommunicationis sententiam promulgasti, a qua [Col. 1495C] tandem fuit postmodum absolutus, cum ante te in propria persona veniens ostendit litteras episcopi memorati, quibus eum ab inquietatione ipsius ab hoc absolutum fuisse patebat, [quod ad praesentiam episcopi non accessit.] Quia igitur, [sicut proponis, mulier eadem cum lacrymis quotidie clamat post te,] suos testes afferens ad probandum, quod idem eam desponsationis annulo publice subarrhasset, tu quid super his agere debeas humiliter postulas edoceri. Inquisitioni tuae taliter respondemus quod, non obstante tali illicita absolutione quam episcopus fecit, in causa [sublato appellationis impedimento procedas, et eam debito fine decidas,] eidem Roberto sub poena excommunicationis arctius interdicens, ne ad eam, quam [Col. 1495D] superinduxit, accedat, priusquam fuerit causa decisa. [Testes autem non respuas, quos de parentela sua, vel aliis, dummodo alias idonei sint, praenominata B. duxerit producendos, cum consanguinei tum chartis tum testibus, tum et recitatione majorum, vel argumentis aliis melius quam extranei suam consueverint cognoscere parentelam].



XXXV De eo qui cognovit consanguineam uxoris.

Ex litteris tuae discretionis accepimus quod, cum G. a te poenam postulasse confessus quamdam intra nubiles annos desponsasse; sed cum in domo patris sui cum ipsa maneret, ad sororem suae sponsae accessit, eamque carnaliter, diabolo suggerente, [Col. 1496A] cognovit; sed postmodum cum a parentibus cogeretur, ut sponsam acciperet, eis confessus est praescriptum facinus perpetrasse; sed archidiaconus loci nihilominus ipsum sponsae suae debitum carnaliter persolvere ecclesiastica censura coegit. Qui licet invitus se asserit paruisse. Caeterum quia prohibuisse diceris, ut ad neutram carnalem accessum habeat, et nos consulere voluisti, quid officio tuo competat faciendum, consultationi tuae taliter respondemus: quod ex sola ipsius viri confessione super hoc crimine, a sponsa sua non debet aliquatenus abstinere.



XXXVI. Ad Gilbertum episcopum Claromontanum.---De jurejurando.

[Col. 1496B] Cum te audiremus ante consecrationem tuam juramenta adeo in damnum episcopalis juris et dignitatis canonicis dare monitum praestitisse, quod ex eo robur episcopale videatur nimium enervari, tu super hoc, sicut providus et discretus, nos consulere voluisti, et huic incommoditati remedium apostolicum suppliciter implorasti. Nos itaque et auctoritate pro nostri officii debito providere volentes tuae sollicitudini respondemus, quod illicita juramenta in damnum episcopatus Claremontano capitulo a te praestita nullum tibi debent impedimentum afferre, et ut super hoc contra detrahentium objectiones tutus et praemonitus existas, nostras absolutionis litteras tibi in testimonium duximus [Col. 1496C] indulgendas.



XXXVII. Ad Caesaraugustanum episcopum.---De poenitentia injungenda Simoniacis.

De regularibus canonicis, seu monachis nos voluisti consulere, qui per Simoniam ingressum, ipsis scientibus [et machinantibus], habuerunt. Verum cum super hoc auctoritates multae inveniuntur expressae, non aliud quam statutum est respondemus, ut locum qui taliter accepti sunt omnino dimittant, et solitudines seu alia monasteria districtiora adeant, in quibus tam exsecrabilem excessum absque intermissione deplorent. Si autem ignorantibus ipsis pecunia data fuerit, cogas eos ad renuntiandum loco eidem; et postmodum in ipsum [Col. 1496D] reduces, si ibi absque scandalo remanere potuerint, vel in aliquo, quod sit de ordine ipso ad serviendum poteris collocare.



XXXVIII. Ad consules et populum Genuae.---De D. subdiacono qui puerum invitus necaverat.

Suggestum est auribus nostris quod cum D. subdiaconus, praesentium lator, aliqua die per quemdam pontem transitum faceret, et casu in eo moram faceret, vidisset juvenes quemdam puerum contendentes in flumine violenter; bono zelo ductus, ne ab eis suffocaretur in aqua, ipsos leviter arguere coepit ut puerum relaxarent. Illi vero puero dimisso eumdem subdiaconum conati sunt ad flumen per pedes attrahere. Verum cum ad rivam [Col. 1497A] proximus erat, ne pro eorum violento tractu praeceps rueret, se, ut poterat, tenuisset, lapis tamen avulsus eumdem puerum, quem prius liberare voluerat, interficit. Quocirca fraternitati tuae per apostolicum scriptum mandamus, quatenus, si res ita se habet, eodem subdiacono per aliquod tempus, prout tibi visum fuerit, ab ordinis suscepti exsecutione suspenso, ipsum in eodem postea ministrare permittas. Ad majores autem ordines, ne scandalum populo Dei ingeneretur, licet quoad hoc in culpa non videatur fuisse, nequaquam ascendet, nisi forte ad monasterium, seu canonicam regularem, circa ipsum de suspensis ordinibus fiat dispensatio, et ordinatori suo visum fuerit faciendum.



XXXIX. Ad archiepiscopum Cassinensem [Cassiliensem?]
[Col. 1497B]

Ad hoc ex tua parte nostris auribus relatum est, etc. Quod a nobis tua fraternitas requisivit, an a pontificibus generati valeant ad [gradus ecclesiasticos] promoveri, si scientia fuerint et morum honestate probabiles. Sciat discretio tua quod dummodo ex legitimo matrimonio sint procreati, nec aliud canonicum obviat, licite possunt in sacris ordinibus ordinari, et in eisdem Ecclesiis, in quibus praesunt, vel etiam praefuerint genitores, eorum beneficium obtinere.



XL. Ad Livoniensem episcopum et socios.---Concedit ut cibis utantur qui iis ab infidelibus apponantur.
[Col. 1497C]

Quam sit laudabile, etc. Et infra. Tuis, frater episcope, petitionibus annuentes, tibi tuisque sociis, cum ad praedicandam Christi fidem paganis exibitis apostolica auctoritate concedimus ut vobis iis cibis, cum modestia et gratiarum actione, servata temporum qualitate juxta canonicas sanctiones, uti liceat, qui vobis ab ipsis infidelibus apponuntur. Insuper indulgemus ut quicunque viri monachi seu clerici idonei ad nuntiandam gentibus evangelicam veritatem, requisita et habita suorum praelatorum licentia, si voluerint adhaerere, id absque contrarietate aliqua exsequendi [Col. 1497D] liberam habeant auctoritate apostolica facultatem.



XLI. Ad episcopum quemdam.---Clericorum assultores et incendiarios nonnisi per Romanum pontificem absolvendos. Sacerdotem leprosum ab officio removendum.

Tua nos duxit fraternitas consulendos an ii soli sint ad sedem apostolicam destinandi qui in latae sententiae canones incidentes manus in clericos perverterunt violentas, et utrum possint ab eadem sententia, nisi per Romanum pontificem, liberari. Unde fraternitati tuae respondemus quod non solum ii qui in clericos temerarias manus mittunt, sed etiam incendiarii, ex quo sunt per ecclesiasticam [Col. 1498A] sententiam publicati, pro absolutionis beneficio ad sedem sunt apostolicam destinandi, (et nonnisi per Romanum pontificem absolvendi).

[Illi vero qui ecclesiastica beneficia de manibus praesumunt laicorum accipere, non consueverunt pro tali excessu ad sedem apostolicam laborare.]

De sacerdote vero, qui divino judicio lepra respersus in parochiali ecclesia praelationis officio fungitur, tibi duximus intimandum quod pro scandalo vel ob murmurationem populi, ab administrationis debet officio removeri, ita quod juxta facultatem Ecclesiae, si quod vixerit, ministretur.



XLII. Ad Turonensem archiepiscopum.---De II. clerico.
[Col. 1498B]

Cum H. lator praesentium, sicut sua nobis conquestione monstravit, ad tuam praesentiam ordinationis tempore accessisset, tua ei fraternitas, juxta consuetudinem patriae quatuor minores ordines contulit, quibus nullatenus contentus, subdiaconatum [eodem die inter alios latens, te inscio, et diaconatum] temerario ausu recepit. Quia vero idem clericus in facto isto multum excessit, fraternitati tuae mandamus quatenus eum in minoribus ordinibus permittas ministrare. Si vero domum religionis intraverit, et vita ejus et mores exegerint, abbas [Col. 1498C] suus etiam in aliis cum eo poterit ordinibus dispensare.



XLIII. Ad Abienensem [Albiensem?] episcopum.---Ut in ecclesiis quibusdam tot religiosas personas statuat quot earum redditus sufficiant.

Ea noscitur, etc. Et infra. Ad audientiam siquidem nostram, te significante, pervenit, quod quaedam Ecclesiae intra vestram dioecesim et ad tuam jurisdictionem spectantes, cum in eis prius fuerint clerici saeculares, ad regularem observantiam sunt translatae. Verum in qua aliquando viginti clerici soliti fuerunt substentari, vix modo septem in ea, vel octo monachi commorantur, et ubi decem fuerunt clerici, vel quatuor, vel tres monachi [Col. 1498D] sunt statuti, cum possessiones non sint modo diminutae, nec aliqua alia ex quibus clericis solebant provenire. Quapropter quid tibi super his sit amodo faciendum nostris petisti litteris edoceri. Ne igitur Ecclesiis illis ex mutatione hujusmodi Dei obsequium diutius maneat imminutum, fraternitati tuae praesentis scripti pagina duximus indulgendum, ut si praelati, ad quos Ecclesiae istae pertinent, ad commonitionem tuam in eis tantum religiosorum numerum instituere praetermiserint, quantus ex earum proventu honeste valeat substentari, liberum tibi sit in eis tot religiosas personas ejusdem ordinis, contradictione et appellatione cessante, statuere, quot eorum redditus sufficiunt ad necessaria providenda. Liceat quoque tibi per districtionem [Col. 1499A] ecclesiasticam quos contradictores inveneris, appellatione cessante, cogere ad observationem eorum, quae super his duxeris statuenda.



XLIV. Ad episcopum quemdam.---De his quae fiunt a majori parte capituli.

Fraternitatem tuam etc. Et infra. Diligenti siquidem a nobis consultatione credidit tua solertia inquirendum quid observare debeas et apostolica auctoritate statuere super eo. In ecclesia sua quidam vel etiam minimus ipsam ecclesiam, sine tuo, et aliorum canonicorum consensu interdicto supponit, per quod et ipsius ecclesiae servitium deserit, [Col. 1499B] et in populo scandalum non modicum generatur. Addidit etiam discretio tua super eo se velle rescriptum sedis apostolicae promereri, quod quidam ex clericis majoris ecclesiae, vel aliarum in tua dioecesi constitutarum ordinationes earum, et alia rationabilia statuta capituli . . . . . canonicae contradictionis occasione impediunt, et ordinationem ecclesiasticam procedere non permittunt. Primae igitur quaestionis articulo respondemus, ut interdictum sine tuo, et fratrum assensu per aliquem ex canonicis in ecclesia positum nullatenus servare debeas, nec sustinere ut alii, praesertim contra justitiam, edictum observent. Secundae quaestionis nodum auctoritate Lateranensis concilii duximus [Col. 1499C] resolvendum, ut nisi videlicet ab aliquo, vel aliquibus potioribus, vel inferioribus tanquam rationabile aliquid objectum probare contigerit, praevaleat semper et obtineat debitum, appellatione remota, objectum firmatum quod a majori, et saniori parte capituli fuerit constitutum, nisi antiqua consuetudo Ecclesiae hactenus observata, et auctoritate sedis apostolicae confirmata, aliud suaserit observandum; sic enim et audacia, dante Domino, refrenabitur improborum, et ecclesiasticorum utilitas latius extendetur.



XLV. Ad Walterium Rothomagensem archiepiscopum.---De concessione ecclesiae non vacantis.

Ea noscitur, etc. Et infra: Ex tua siquidem [Col. 1499D] nobis est ex parte propositum quidquid dubium tibi exstat, utrum illorum sit appellationi deferendum, qui occasione promissionis sibi factae super Ecclesiis non vacantibus, cum eis praetermissis, vacantes postmodum Ecclesias intelligant conferendas, in vocem appellationis prorumpunt. Super quo fraternitati tuae duximus respondendum, quod cum promissiones hujusmodi in concilio Lateranensi fuerint prohibitae, nisi sedis apostolicae auctoritas intervenerit, vel aliud quid rationabile obviaverit, pro hujusmodi appellatione non debet vacantium ecclesiarum institutio prorogari, vel aliquatenus impediri.



XLVI. Ad Asturicensem episcopum.---De praebendis.
[Col. 1500A]

In Ecclesia vestra centum numero canonicorum, sicut nobis innotuit, consuevit instituere, et institutionem vestram religione firmare juramenti. Unde quia numero illo successu temporum diminuto in dubitationem deducitis, utrum ipsum de institutione canonicorum supplere possitis laicis computatis, qui in Ecclesia vestra canonicorum titulo nominantur, statutis nostris sit impletum. Ut haec ambiguitas a vestris cordibus auferatur, nobis videtur quod laici non debent canonicorum numero computari, nec vos debeatis quominus statutum nostrum juramento praestito roboratum, de aliis clericorum personis idoneis canonicos suppleatis. Nec enim alia [Col. 1500B] nostra intentio fuisse putatur, quam quod tales ad supplendum numerum, cum necesse foret, curaretis unanimiter invenire, per quos Deo in divinis officiis per ecclesiasticos ordines congrue serviretis. Ad haec vero districtius prohibemus ne de caetero laicos ut canonicos admittatis.



XLVII. Ad Allocensem (?) electum.---De poenitentia injungenda H. comiti.

Perpendimus ex litteris tuis, quod quidam sacerdos tuae dioecesis pro eo quod se filium regis nominare praesumpsit, et, armis arreptis in Provincia seditionem fecit et guerram, a dilecto filio H. comite per vicos visus est fustigari, qui postea ejus [Col. 1500C] mandato patibulo traditus exspiravit. Quia igitur tam ipsum comitem quam alios hujus facti participes velle super haec satisfacere intimasti, praesenti pagina duximus respondendum quod, si memoratus sacerdos tali modo excessit, et arma ferens non propulsando injuriam, sed eam inferendo fuit occisus, non videtur nobis quod interfectores ejusdem propter haec ad obtinendam absolutionem apostolicam sedem adire cogantur. Tu vero, quod melius nosti merita personarum, eis aliam poenam competentem adjungas.

Caeterum de voto quod ipsum comitem fecisse proponis, ut scilicet singulis sextis feriis in pane jejunet et aqua, non videtur quod reo e pretio illa sufficiat de altari constructo, eum quamvis voluntarium [Col. 1500D] sit vovere, ex necessitate tamen vota licita sunt solvenda.

Ad ultimum quod de subveniendo terrae Jerosolymorum promisit, ipsum ad eumdem [eundum] illuc in propria persona, si fieri potest, diligentius exhorteris, vel in voti supplemento competentia subsidia euntibus Jerosolymam subministret.

In ultimo litterarum loco requisisti a nobis, utrum baro quidam de tua dioecesi, qui sacerdoti mortem inflixit, et postea ad Cisterciensem ordinem convolavit, jam nunc factus monachus ab abbate tuo possit absolvi. Ad quod breviter respondemus quod, ubi praecessit talis excommunicatio in monachum, nonnisi per Romanum pontificem, vel ejus mandato absolutionem sui poterit obtinere; ex dispensatione [Col. 1501A] tamen ei poteritis auctoritate nostra munus absolutionis impendere, et pro excessu poenam imponere competentem.



XLVIII. Ad . . . . . ---De duello.

Cura suscepti regiminis nos inducit ut fratrum nostrorum consultationibus respondere [debeamus], et ab eis, quantum humana permittit fragilitas, dubitationis scrupulos amputare. Hinc est quod, cum tua duxerit fraternitas sedem apostolicam consulendam, utrum super Ecclesiarum praesentationibus duella debeant sustineri, tuae duximus sollicitudini respondendum, quod neque in eodem casu, nec etiam in aliis debes aliquatenus tolerare.



XLIX. Ad capitulum Lucense.---De sententia excommunicationis.
[Col. 1501B]

Cum bonae memoriae Clemens papa praedecessor noster L. M. M. et alios quosdam Baren. clericos vocasset, ut Bernardo archidiacono suo, quem graviter laeserant, ad ipsius accederent praesentiam responsuri, quia venire, juxta mandatum apostolicum contempserunt, in eos fecit per Vigilem episcopum suspensionis sententiam promulgari, in qua, sicut dicitur, triennio permanentes, quidam ex ipsis suspensi aliud beneficium ecclesiasticum sunt adepti; et quia utrum beneficia adepta possint rationabiliter retinere nos consulere voluisti, significatione praesentium vobis respondemus, quod non liceat [Col. 1501C] illos, nec illa quae habuerant, nec ea beneficia quae postmodum sunt adepti, aliquatenus retinere. Unde venerabili fratri nostro Bar. episcopo dedimus in mandatis, ut eos pro tanta pertinacia et contemptu apostolico, beneficiis quae habent non differat spoliare; ea tandiu in suis manibus detineantur, donec quid super his facere debeas litteras nostras accipiat, et mandatum.



L. Ad Joannem Ludimensem [Lugdunensem] archiepiscopum.---Ne clericorum quorumdam appellationem admittat.

Cum in Ecclesia Dei pro diversitate ordinum, et honorum jurisdictio possidentium nonnunquam in subditis varietur, et venerabiles fratres nostri episcopi [Col. 1501D] concessam sibi potestatem exerceant in reddendis juribus subditorum populorumque, evenit ut non consideratione justitiae, sed voluntatis propriae libertate pensata, quae sua sunt, non quae Jesu Christi quaerentes, ipsorum episcoporum judicium, potestatemque declinant, appellationis refugium usurpantes, cujus auxilium juste interponendum ad praesidium innocentium noscitur institutum. Accepimus autem venerabilis fratris nostri Lingoniensis episcopi transmissa nobis conquestione querelam, quod quidam clerici de Guilan. gravaminis necessitate non compulsi, et nullius oppressionis mole gravati, sed solo praetextu excutiendi a se jugum ecclesiasticae disciplinae, ut possint libentius in sui erroris et nequam propositi libertate [Col. 1502A] bacchari, ab audientia sua [ejus] vocem appellationis emittunt, et occasione judicii tui, quod velle observare se jactant, ejusdem judicis ordinarii sine rationabili cognitione evitant. Quia vero appellationis diffugium non ad defensionem iniquitatis, sed ad remedium oppressorum et damnatorum injuste tam canonica, quam civilia jura induxerunt, ad statuta Lateranensis concilii non est subditorum hujusmodi appellatio admittenda, quae non porrigitur nisi ubi digna correctio eludi valeat praelatorum et omnium, qui in parte sollicitudinis Ecclesiarum, disponente Domino, convocantur; interesse dignoscitur, ut sua cuique jura illibata serventur, fraternitatem tuam litteris praesentibus duximus commonendam, per apostolicum scriptum tibi mandantes [Col. 1502B] ut, si quando contigerit aliquem de praedictis clericis a praefato episcopo tuam audientiam appellare, non ante sibi audientiam praebeas, nec ejus appellationes admittas, quam tibi constiterit ab appellatione illius, vel a gravamine, vel injusta condemnatione porrectum; alioquin ipsum ad praefati episcopi auditorium, remota appellatione, remittas, in suae discussionis examine justo ejus judicio permittens. Sic enim contumacia refrenabitur improborum, et honor coepiscopis debitus per fraternae vicissitudinis observantiam in sua libertate consistet.



LI. Ad Caesaraugustanum episcopum.---De praebendis vacantibus.
[Col. 1502C]

Quia requisisti a nobis, fili P. praeposite, quid agendum sit quando praebenda in Ecclesia tua vacante contigerit complures ex his, qui numerati sunt ibi in vocem appellationis erumpunt, interdicentes expressim ne ad electionem alicujus procedant, consultationi tuae taliter respondemus, quod si appellationem quam interponunt, intra quadraginta dies prosecuti non fuerint, procedendum est postmodum, appellatione nullius obstante, ad canonicam electionem personae ministerio Ecclesiae competentis.



LII. Ad Gerardum Bononiensem episcopum.---De magistrorum et scholarum hospitiis in inquilinorum injuriam non conducendis.

[Col. 1502D] Ex rescripto litterarum piae recordationis P. [Petri] quondam Tusculani episcopi nobis innotuit, quod cum civitatem Bononiensem tempore suae legationis intrans invenit fuisse ibi a bonae memoriae W. [Villelm.] quondam Portuensi episcopo constitutum, et sub excommunicatione prohibitum, ne aliqui scholares aliorum hospitia majoris mercedis promissione conducerent, ubi ea sibi vel inanis gloriae studio quasi potentiores in expensis apparere volentes, vel privatae utilitatis commodo vindicarent. Unde ipse sollicita provisione considerans, quod hujusmodi conductionis improbitas in discordiae fornacem, et impedimenta non modica pareret studiorum, praedictam constitutionem legatione qua [Col. 1503A] fungebatur sedis apostolicae confirmavit, perpetuis temporibus sub poena decernens anathematis observandum, ut nullus magistrorum, sive scholarium super ducendis hospitiis, in laesionem et praejudicium habitantium audeat hospitem convenire, nisi prius constiterit tempus conductionis elapsum, vel inquilini in hoc suum praestiterint placido favore consensum. Quocirca nos, qui detestabiles versutias bonae fidei contractibus inimicas non solum in clericis, sed etiam in quibuslibet etiam mercatoribus condemnamus, praedictam constitutionem a praefato Portuensi episcopo factam, et demum a jam dicto episcopo Tusculano confirmatam, ratam esse decernimus, et eam auctoritate apostolica confirmamus, studentes ut a te, frater episcope, et [Col. 1503B] tuorum omnium successorum singulis annis in communi audientia magistrorum atque scholarium praesens pagina recitetur, et praetaxata pravae condictionis improbitas innovata per annos singulos excommunicationis sententia reprimatur. Nulli ergo omnino hominum liceat hanc paginam nostrae confirmationis infringere, etc.



LIII. Ad archiepiscopum Surunt. (Surrentinum).---De P. de Regali.

Contracto matrimonio inter P. et A. uxorem suam [sicut ejus P. nobis conquestio patefecit, cum per biennium insimul habitassent, et filium ex ipsa uxore memoratus P. suscepisset], quia consanguinei [Col. 1503C] ejusdem A. [volentes eam separari a viro] contracto matrimonio objecerunt, asserentes quod eadem A. in primo sancti salis pabulo filium ex concubina quondam ipsius P. tenuerit, [cum fuit primo in eam inductus, et propter haec tuam praesentiam adeuntes, dicebant ipsam debere a viro per tuum judicium separari. Tua vero fraternitas, sicut accepimus, causa non cognita, carnale eis commercium interdixit, prohibens ipsi P. ne debitum ab uxore requireret.] Verum si constaret Ecclesiae vera esse, quae diximus, non ideo tamen contractum matrimonium solveretur, quae res utique vix contrahendo matrimonio impedimentum afferret; ideoque tibi per apostolicum scriptum mandamus, quatenus praefato P. firmiter auctoritate nostra injungas, [Col. 1503D] quod memoratam A. sicut uxorem propriam maritali affectione pertractet, et carnale debitum ab ea licenter exigat et persolvat. Sive, quod supra dictum est, ipsam A. ante matrimonium contractum cum P. sive postea egisse constiterit, dum tamen, si in fraudem causa separandi matrimonii id fecit, poenam pro praesumptione accipiat, matrimonio in sua firmitate durante.



LIV. Ad episcopum quemdam.---De C. subdiacono qui puerum invitus interfecerat.

Inspectis litteris, quas bonae memoriae Urbano praedecessori nostro misisti, plene cognovimus quod perlator C. subdiaconus, dum olim in minori aetate positus, cum quodam puero ludum exercens, jactu [Col. 1504A] lapidis uteretur, ipsum puerum, non studiose, sed causaliter vulneravit, de quo vulnere vix fuit cura medicorum agentes (sic) infra breve temporis spatium, sicut credebatur, plene curatus; tamen elapso anno vulnus fecit postmodum aperturam; sed quia medicus, qui fuit adhibitus ad curandum, circa ipsum negligentia seu ignorantia, vel etiam alia culpa, minus necessariam sollicitudinem creditur habuisse, puer occasione ipsius vulneris exspiravit. Respondentes igitur ad haec, fraternitati tuae mandamus, quatenuscunque res ita processerit, eumdem in minoribus ordinibus ministrare, permittas. Acturus circa eum bene dicere de beneficio, quod per te illi postulas conferendum, sicut ejus merita postulant, et tuae melius insederit voluntati. Ad altaris [Col. 1504B] vero officium non accedat, qui occasionem morti ejusdem pueri dedisse videtur.



LV. Ad decanum Cama Cen. . . . (Tarvanensem?).---De novo censu ecclesiis dioecesis Morinensis non imponendo.

Gravis admodum, et correptione [dignissima nuper querela in audientia nostra est proposita, quod salva conscientia sub dissimulatione transire non possumus. Cum enim quaedam] ecclesiasticae personae ecclesias [quasi plebes in Morinensi dioecesi habeant]; cum eas vacare contigerit, non aliter quemquam ad ipsarum regimen volunt vocare, nisi antea novum censum ecclesiis illis imponant, aut [Col. 1504C] illae terrae contra constitutionem Lateranensem augmentent, ad ipsius solutionem instituendum [episcopum] presbyterum juratoria cautione, vel fidejussoria cautione cogentes, [quamdam etiam partem reddituum suis usibus applicare contendunt. Unde saepe contigit ut dioecesano episcopo excessus hujusmodi ignorante, vel eo minime requisito in ecclesiis illis inducant pro suo voluntatis arbitrio sacerdotes. Quoniam igitur constitutiones praedicti concilii pati noluimus, neque debemus aliquorum malitia violari], discretioni vestrae per apostolicum scriptum mandamus atque praecipimus, quatenus [cum super hoc fueritis requisiti, partibus ad vestram praesentiam convocatis] quaecunque noveritis [Col. 1504D] contra constitutionem praedictam super ecclesias illas, vel earum censu ab aliquibus, et tempore praedictae constitutionis attentata, [contradictione et appellatione cessante,] in irritum revocantes [ab augmentatione censuum ecclesias penitus absolvatis, et ad statum debitum reducatis.] Presbyteros quos super his illicita juramenta praestitisse noveritis congrua satisfactione imposita faciatis absolvi. Eos etiam quos de caetero contra formam canonum super his venire noveritis [sine cujusquam personae [f. respectu] sublato appellationis obstaculo] censura canonica puniatis.



LVI. Ad R. canonicum Coloniensem »in arte physica eruditum.«---Suadet ne ad majores sacros ordines ascendat, quod pluribus medicinas tribuerit qui inde mortis periculum incurrerint.
[Col. 1505A]

Ad aures nostras, te significante, pervenit quod cum in arte physica eruditus existas, pluribus circa ipsius artis traditiones medicinas cum diligentia tribuisti, licet pluries in contrarium tibi successerunt, et quibus putaveras adhibere cautelam, medicinis [Col. 1506A] perceptis, mortis periculum incurrerunt. Verum quia [sicut asseris] ad sacros desideras ordines promoveri et nos super hoc consulere voluisti, tibi duximus respondendum, quod si super praemissis conscientia [videtur te quomodolibet] remordere, ad majores ordines de nostro consilio non ascendas.




[Col. 1505]
EPISTOLA RICHARDI ANGLORUM REGIS AD CLEMENTEM III PONTIFICEM ROMANUM De pace facta inter ipsum et Tancredum regem.
(RYMER, Faedera, Conventiones, Litterae inter reges Angliae et alios. Londini 1816, in-fol.; tom. I, pag. 68.)

[Col. 1505B] Reverendissimo domino ac beatissimo Patri CLEMENTI, Dei gratia summo pontifici, RICARDUS, eadem gratia rex Angliae et dux Normanniae et Aquitaniae, et comes Andegaviae, salutem et sincerae in Domino devotionis affectum.

Justiorem exitum facta principum sortiuntur, cum a sede apostolica robur et favorem accipiunt, et sanctae Romanae Ecclesiae colloquio diriguntur. Proinde dignum duximus ad notitiam beatitudinis vestrae quae inter nos et dominum Tancredum illustrem Siciliae regem, publico nuper et admodum necessario celebrata sunt tractatu [proponere].

Sane dilectionem fraternam et pacem perpetuam cum eo firmavimus, quam magnatum nostrorum archiepiscoporum, episcoporum et plurimorum virorum [Col. 1505C] illustrium juramentis ei, et suis, et regno suo, et toti terrae dominationis suae, nos illibata fide promisimus servaturos. Cum ipso etiam pacis et amicitiae foedus arctiori adhuc vinculo astringentes, inter Arthurum, egregium ducem Britanniae, charissimum nepotem nostrum et haeredem, si nos decedere sine prole contigerit, et illustrem filiam ejus matrimonium, volente Domino, condiximus contrahendum, quod Domino largiente debitam consummationem accipiet, cum illustris puella nubiles annos attigerit, aut praedicto domino Tancredo regi placuerit ut infra nubiles annos illa in uxorem nepoti nostro desponsanda tradatur, nos ipsum nepotem nostrum hoc facturum concessimus, si sancta [Col. 1505D] Romana Ecclesia decreverit super hoc dispensare. Pecuniam vero quam pro matrimonio ipso ad opus nepotis nostri ab eodem domino rege Tancredo recepimus, scilicet viginti millia unciarum auri, si [Col. 1506B] forte, quod absit, morte interveniente alterius, aut culpa nostra aut nostri nepotis, aut partis ipsius matrimonium non staret, nos aut haeredes nostri ipsi domino regi Tancredo aut haeredibus ejus ex integro restituere, praestitis super hoc sacramentis, ex parte nostra tenemur.

Ut igitur tenor pacis initae et initiati matrimonii fides cum integritate debita ex parte nostra et nepotis nostri servetur, sicut ipsi domino Tancredo, interposita jurisjurandi religione, firmavimus, sanctitatem vestram et sanctam Romanam Ecclesiam obnixe rogamus, quatenus et firmatae pacis servandae perpetuo et matrimonii consummandi, vel, si ex praedictis causis matrimonium ipsum non fieret, restituendae pecuniae sancta sedes apostolica fidejussionem [Col. 1506C] pro nobis suscipiat erga dominum regem Tancredum et haeredes ipsius. Cujus fidejussionis onus, ut confidenter nobiscum Romana Ecclesia suscipiat, praesentiarum litterarum testimonio vobis et sanctae Romanae Ecclesiae liberam concedimus potestatem nos et haeredes nostros, et terram nostram districtius coercere, si contra pacem praefatam venerimus, vel praedictis causis matrimonio non secuto, nos aut haeredes nostri solutionem pecuniae negaremus.

Ad honorem utriusque regni vestra novit beatitudo spectare si, mediante Romana Ecclesia, pacis pariter, et matrimonii bonum ad congruum finem deveniat; unde multiplex in futurum utilitas consequatur.

[Col. 1506D] Testibus nobis ipsis, 11 die Novembris, apud Messanam.




[Col. 1507]
CONCORDIA Inter dominum papam Clementem III et senatores populumque Romanum, super regalibus et aliis dignitatibus Urbis. Anno 1188.
(MURATORI, Antiq. Ital., tom. III, pag. 785.)

[Col. 1507A] Sanctissimo Patri et domino, CLEMENTI, Dei gratia summo pontifici et universali papae, senatus populusque Romanus, salutem et fidele cum subjectione servitium.

Dignitas senatus populique Romani in optimum statum roboratur, et reipublicae nimium confert, si pacis concordiam inter sacrosanctam Ecclesiam et inclytam Urbem firmiter stabilitam ad posterorum memoriam solemni scripturarum exaratione reducamus, ne forte per negligentiam vel socordiam inaestimabilis pacis veritas temporis lapsu depereat; quae suae excellentiae praerogativa ab, omnibus est tam colenda quam perpetuis temporibus observanda. Per abundantiam namque pacis, auxiliante Deo Patre, crescit defensio, et Ecclesiae Romanae, [Col. 1507B] atque Urbi egregiae dignitas conservatur illaesa. Hinc agrorum fertilitas procreatur, quae in usum humanae vitae multiplici commoditate porrigitur; per quam equidem nobis et vobis, caeterisque illam conservantibus utilitates et lucra generantur quamplurima, et hostibus nostris vestrisque male merentibus digna praeparantur exitia. Proinde, piissime in Christo Pater et domine, tenores ejusdem pacis ad perennem rei memoriam per praesentem senatoriae dignitatis paginam decreto amplissimi ordinis sacri senatus, et aliorum quamplurimorum tam sapientum quam multorum prudentum virorum consulto duximus roborandam, et vobiscum taliter componendam. Videlicet, ad praesens reddimus vobis senatum, [Col. 1507C] et Urbem, ac monetam. Tamen de moneta habebimus tertiam partem, sicut inferius continetur. Item ecclesiam Beati Petri absolutam reddimus, et episcopatus, et alias ecclesias obligatas pro guerra reddimus absolutas hoc modo, quod de tertia parte monetae, quam senatus habebit, singulis annis exonerentur, donec tota pecunia, pro qua obligata sunt, solvatur; et sicut sors minuetur, ita minuantur usurae pro rata parte. Reddimus omnia regalia tam infra quam extra Urbem, quae tenemus, praeter Pontem Lucanum, quem tamen non refutatis his, quae alii tenent, non faciemus vobis contrarium. De capitaneis similiter, salvo quod ex eis infra scriptum est. Defendemus omnes dignitates [Col. 1508A] et honores Urbis ad opus et utilitatem vestram et Romanae Ecclesiae. Et tam nos senatores quam alii senatores, qui erunt per tempora, singulis annis jurabimus fidelitatem et pacem vobis et successoribus vestris, sicut consuetum est. Et faciemus quod omnes perdentes, susceptis emendationibus, sicut concordatum fuerit, faciant inde refutationem per publicum instrumentum vobis successoribusque vestris, et Romanae Ecclesiae. Et quocunque modo Tusculanum dirui contigerit, nihilominus omnes possessiones et tenimenta ejus intus et extra cum omnibus bonis et rebus eorum sint in jure et potestate Romanae Ecclesiae. Vos autem dabitis senatoribus qui erunt per tempora, beneficia et presbyteria [(12) 1Kb] consueta: item judicibus, advocatis, scriniariis a Romano pontifice [Col. 1508B] ordinatis, et officialibus senatus presbyteria consueta dabitis. Deperdentibus autem res eis ablatas per masnadam Romani pontificis, et forisfactores, et Tusculanenses per guerram, sicut promissum est a vobis per concordiam, emendabitis, salvis exceptionibus a vobis factis; quibus dependentibus observabitis conventiones a vobis factas, sicut cum eis convenistis; et deperdentes observabunt vobis conventiones ab ipsis factas, sicut vobiscum convenerunt.

Et dabitis singulis annis pro restauratione murorum hujus excellentissimae Urbis centum libras bonorum provenientium. De Tusculano scilicet, quocunque modo ad manus nostras devenerit. Infra [Col. 1508C] dimidium annum omnes muros et carbonaria civitatis, et Roccae Tusculani, et suburbiorum dabitis nobis ad diruendum, quos et quae nunquam reficietis, nec refici facietis in vita vestra: retentis et salvis tam vobis quam successoribus vestris, et Romanae Ecclesiae, omnibus possessionibus, tenimentis et pertinentiis ejusdem Tusculani intus et extra, cum hominibus rebusque eorum. Quod si hinc usque ad Kalendas Januarias dictum Tusculanum ad manus nostras non venerit, tunc excommunicabitis Tusculanos, et per fideles vestros de Campania et de Romania cogetis eos perficere de Tusculano quod dictum est supra, cum adjutorio nostro. Propter hoc autem nos senatores pacem et [Col. 1509A] securitatem vobis et episcopis, et cardinalibus, totique curiae vestrae, et euntibus ad curiam, et moram facientibus et redeuntibus jurabimus, salvis justitiis Romanorum, quas petent bona fide, sine malitia. Et insuper vos eligetis per singulas contradas universarum regionum Urbis decem viros sine malitia, de quibus nos senatores faciemus vobis jurare vestrisque hanc pacem, cum beneficiis quae a Romana curia habere consueverunt. Et si plures hanc pacem jurare voluerint, nos senatores permittemus. Si ad defensionem patrimonii beati Petri Romanos vocaveritis, ipsi ibunt cum expensis quas praedecessores eorum a Romana curia habere consueverunt. De capitaneis sit salvum Urbi et populo Romano quidquid ab eis conventum est, [Col. 1509B] et permissum Romae per scriptum et juramenta, ac plenarias, et stararias, ac praecones: salva proprietate Romanae Ecclesiae, quam de Praenestina civitate habet, et salvo hominio capitaneorum quod debent vobis et Romanae Ecclesiae. Tibur non recipietis ad detrimentum et damnum Urbis; sed si Tiburtinos impugnare voluerimus, non facietis nobis contrarium. Monetam facietis fieri intra Urbem, ubi vobis placuerit: de qua tertiam partem dabitis senatoribus per tempora. Si nos praecepto vestro guerram alicui fecerimus, et propter hoc nobis aliquis contrarium fecerit, juvabitis nos inde atque defendetis cum adjutorio vestro. Omnia supradicta vos et universi episcopi et cardinales Romanae [Col. 1509C] Ecclesiae, et pro vobis et successoribus vestris promittetis observare senatui populoque Romano in perpetuum. Et nos senatores et universus populus Romanus promittemus pro nobis et succcessoribus nostris, omnia ista observare vobis et toti curiae, successoribus vestris in perpetuum. Haec omnia bona fide et sine fraude ab utraque parte observentur. Ut autem compositio ista perpetuis temporibus illibata consistat, eam decreto senatus confirmamus, et praesentis scripti patrocinio communimus. [Col. 1510A] Auctoritate itaque omnipotentis Dei, et magnificentissimi ordinis senatus edicto firmiter praecipimus ut nullus noster concivis, amicus vel fidelis contra haec, quae perscripta et firmiter stabilita sunt, aliquo modo venire praesumat, si amorem et bonam nostram voluntatem habere desiderat; alioquin iram amplissimi senatorii, et metuendi populi Romani gravissime incurrat et odium.

Actum XLIV anno senatus, indictione sexta, mense Maii, die ultimo, jussu senatorum consiliariorum, Angeli Ser Romani de Pinea, Bobonis Stephani de Octaviano, Petri Stephani de Transtiberim, Romani Senebaldi, Rainerii Rainaldi de Ramucio, Joannis de Schinando, Cafari Bartholomaei, Petri [Col. 1510B] Nicolai, Fusconis de Berta, Bubonis Donnae Scottae, et Ilperini Domnici.

Et senatorum, Stephani Contebracae, Petri Berardi, Centii Muti, Joannis Centii, Guidonis Bobonis, Joannis Leonis, Joannis Parentii, Gregorii Malebranchae, Guidonis Roffredi, Jordani de Ponte Sancti Petri, Oddonis Caputferri Romani, Joannis de Flajano, Petri Joannis Adae, Centii de Gulferamo, Stephani Judicis, Nicolai Buccaemazi, Gerardi Petri de Gerardo, Jaquinti de Tosto, Piscionis Nicolai, Joannis Saxonis, Joannis Guidonis de Papa, Petri de Gerardo, Joannis Bartholomaei, Joannis Centii, Benonis Petri de Octaviano, Vitalis Pauli, Franconis Stephani, Petri Latronis, Cuntebrace, [Col. 1510C] Petri de Gregorio, Petri Berardi de Blanca, Rainonis Buccaenuzae, Octaviani Joannis de Octaviano, Joannis Plage, Joannis Buccaemazi, Jordani Oddonis, Centii de Bertranno, Silvestri Petri Artonis, Joannis Scriniarii, Bartholomaei Ciconnis, Nicolai de Antonio, Joannis Astulfi, Angeli Romani de Joanne, Astaldi de Transtiberim, Joannis Gulferami, Matthaei Mecuminpunga, Jacobi Oddonis Franconis [(13) 1Kb]




Volume back matter





[Col. 1509]
ORDO RERUM QUAE IN HOC TOMO CONTINENTUR.


[Col. 1509C] REINERUS MONACHUS S. LAURENTII LEODIENSIS.

    Notitia historico-litteraria. 9

DE CLARIS SCRIPTORIBUS MONASTERII SUI. LIBELLUS PRIMUS.
    Prologus. 15
    CAP. I.---De Lamberto secundo abbate. 17
    CAP. II.---De Stephano abbate primo. 17
    CAP. III.---De sancto Wolbodone episcopo Leodiensi. 18
    [Col. 1510C] CAP. IV.---De Everardo III abbate Sancti Laurentii. 19
    CAP. V.---De Ludovico seniore monacho et diacono. 19
    CAP. VI.---De Falchatino Ludovici discipulo. 19
    CAP. VII.---De Heribrando quinto abbate, Ludovici altero auditore. 19
    CAP. VIII.---De Davide monacho. 19
    CAP. IX.---De Engelberto monacho. 20
    CAP. X.---De Berengero quarto abbate 20
    [Col. 1511] CAP. XI.---De Roberto seu Ruperto postea abbate Tultiensi. 20
    CAP. XII.---De Wazelino seu Waselino ejus nominis II abbate VII S. Laurentii. 24
    CAP. XIII.---Wazelinus I hujus nominis abbas S. Laurentii. 25
    CAP. XIV.---De Lamberto monacho. 25
    CAP. XV.---De Gisleberto monacho. 25
    CAP. XVI.---De Joanne monacho Gisleberti fratre. 26
    CAP. XVII.---De Nizone monacho. 26
    CAP. XVIII.---De aliis pluribus nominatim non recensitis. 26
    LIBELLUS SECUNDUS. 27
    CAP. I.---De primis Reineri ipsius opusculis. 27
    CAP. II.---Ejusdem melodia de sanctis hujusque fortuna. 27
    CAP. III.---Alia Reineri opuscula. 28
    CAP. IV.---Gravissima Reineri infirmitas et sanitas divinitus recuperata. 29
    CAP. V.---Gratus Reineri erga coelestes medicos animus.---Visio cujusdam de judicio divino. 30
    CAP. VI.---Varia Reineri opuscula. 30
    CAP. VII.---Altera Reineri infirmitas coelitus depulsa. 31
    CAP. VIII.---Alia posthaec opuscula Reineri. 32
    CAP. IX.---Reliqua a Reinero relicta ingenii monumenta. 34
    LIBELLUS TERTIUS. 34
    CAP. I.---Proponitur argumentum libelli. 34
    CAP. II.---Cur novem antiphonae a littera O incipientes novem diebus ante Natale Domini ad Vesperas canantur. 35
    CAP. III.---Exponitur mysterium primae antiphonae: »O sapientia,« etc. Apparitio Sapientiae cuidam facta refertur. 36
    CAP. IV.---Mysteria secundae antiphonae: »O Adonai.« 37

COMMENTATIO IN NOVEM ANTE-NATALITIAS ANTIPHONAS AB O ORDIENTES
    Prologus ad amicum. 41
    CAP. I.---Propositio materiae. 43
    CAP. II.---De vera Christi humanitate. 43
    CAP. III.---De observantia dierum novem ante diem Natalis. 44
    CAP. IV.---Quae sit antiphonarum novem ratio. 45
    CAP. V.---De consonantia earumdem cum singulis gratiarum. 46
    CAP. VI.---De prima antiphona: »O Sapientia quae ex ore Altissimi,« etc. 46
    CAP. VII.---De secunda antiphona: »O Adonai et Dux domus Israel,« etc. 47
    CAP. VIII.---De tertia antiphona: »O Radix Jesse, qui stas in signum,« etc. 48
    CAP. IX.---De quarta antiphona: »O clavis David et sceptrum,« etc. 48
    CAP. X.---De quinta antiphona: »O Oriens splendor Lucis aeternae,« etc. 49
    CAP. XI.---De sexta antiphona: »O Rex gentium et desideratus earum,« etc. 49
    CAP. XII.---De septima antiphona: »O Emmanuel Rex et Legifer noster,« etc. 49
    CAP. XIII.---De octava antiphona: »O Virgo virginum quomodo fiet istud?« 50
    CAP. XIV.---De nona antiphona: »O summe artifex poli rectorque siderum.« 50
    CAP. XV.---Brevis superiorum complexio et competens rationis propositae conclusio. 50
    SPECULUM POENITENTIAE, seu Vitae sanctae Pelagiae libri duo. 51
    PALMARIUM VIRGINALE seu de Vita et passione S. Mariae virginis Cappadocis libri duo. 61
    FLOS EREMI seu de Vita S. Thiebaldi monachi et eremitae libri duo. 69
    DE CONFLICTU DUORUM DUCUM ET ANIMARUM mirabili revelatione ac de milite captivo per salutarem hostiam liberato libelli duo. 79
    DE ADVENTU RELIQUIARUM S. LAURENTII MARTYRIS. 89
    Prooemium. 89
    Epilogus. 95
    Oratio ad eumdem sanctum martyrem. 95
    Officium de sancto Spiritu. 95
    Varia carmina. 97
    TRIUMPHALIS BULONICI LIBELLI QUINQUE. 99
    VITA EURACLI Leodiensis episcopi quadragesimi quinti. 117
    [Col. 1512] VITA REGINARDI episcopi Leodiensis quinquagesimi. 125
    DE CASU FULMINIS SUPER ECCLESIAM MONASTERII SUI. 137
    LIBELLUS GRATIARUM ACTIONIS AD B. LAURENTIUM. 145
    DE INCENDIO ECCLESIAE S. LAMBERTI LEODIENSIS. 152
    LACRYMARUM LIBELLI TRES. 153
    DE PROFECTU MORTIS LIBRI DUO 181
    VITA S. WOLBODONIS LEODIENSIS EPISCOPI. 197

HENRICUS DE CASTRO MARSIACO S. R. E. CARDINALIS.
    Notitia historica. 211
    Notitia altera. 213
    Notitia litteraria. 215
    HENRICI EPISTOLAE. 215
    EPIST. I.---Ad papam Alexandrum tertium.---Missus ad praedicandum bellum sacrum, nuntiat Henricum Campaniae comitem crucem assumpsisse, commendatque pontifici terram seu principatum ipsius. 215
    EPIST. II.---Ad abbatem Buscalonem.---Optat Bus alonem venire Claramvallem, et rogat ut occurrat ei Altamcumbam, ubi Henricus abbas fuerat. 217
    EPIST. III.---Ad papam Alexandrum.---Orat papam ne Tolosanae Ecclesiae pontifex constituatur. 217
    EPIST. IV.---Ad eumdem---Rogat papam, ut latorem praesentis epistolae dignetur Hibernis pontificem concedere. 218
    EPIST. V.---Ad regem Anglorum.---Extollit regem Angliae tum ob alia, tum quod plumbo statuerat Claraevallis ecclesiam operire, eamque ob causam mittit ei mensuram ejusdem ecclesiae. 219
    EPIST. VI.---Ad eumdem.---Ait in prima festivitate S. Bernardi illius factam memoriam, et exoptatam fuisse praesentiam, mittitque ei digitum S. Bernardi. 220
    EPIST. VII.---Quae est domini Cisterciensis ad Henricum et Morimundi abbatem.---Henricus et abbas Morimundi deputantur a D. Cisterciensi ad visitandum coenobium de Columba. 220
    EPIST. VIII.---Ad conventum Saviniacensem.---Hortatur Saviniacenses ad frugalitatem, ob praesentem ut apparet domus eorum inopiam. 221
    EPIST. IX.---Ad Alexandrum papam.---Expostulat de Dolensibus monachis, qui armata manu decimas extorserant a monachis domus Dei ord. Cisterc. et quosdam etiam vulneraverant. 222
    EPIST. X.---Ad eumdem.---Queritur, decreta ejus pro quadam domo ordinis sperni a Divionensi abbate, et rogat ut aggravet manum suam in contumacem. 222
    EPIST. XI.---Ad eumdem.---Vitia quaedam Galliae deplorat quae exstirpare adorsus sit cardinalis S. Chrysogoni, ob id tempus revertendi ei prorogari precatur. 223
    EPIST. XII.---Ad nigros abbates Flandriae.---Animos eorum commotos ob secessum abbatis de Hans in aliquod coenobium ord. Cisterc. placare conatur. 225
    EPIST. XIII.---Ad Cabilonensem episcopum.---Congratulatur ei recens in pontificatum Cabilonensem assumpto; et coenobii Longivadi negotium quoddam commendat. 226
    EPIST. XIV.---Ad dominum Hyacinthum.---Excusat se quod nondum ei honorem (per epistolam, ut opinor), exhibuerit. 227
    EPIST. XV.---Ad praelatum precatoria.---Commendat ei suum ordinem, ac praecipue domum Al 227
    EPIST. XVI.---Ad episcopum precatoria.---Commendat ipsi monasteria ordinis sui in episcopatu Legionensi existentia. 227
    EPIST. XVII.---Ad principem precatoria.---Commendat ei monasterium de Perosa. 228
    EPIST. XVIII.---Ad . . . ---Excusat se quod non possit adesse assignata die ad terminandum Vallis-Lucentis negotium. 229
    EPIST. XIX.---De negotio ad abbatem Trium-Fontium.---Vices suas ei committit ad negotium Vallis-Lucentis dirimendum. 229
    EPIST. XX.---Ad papam precatoria.---Ut religiosos alienos et moniales de Bella-Comba coerceat, quarum vicinitas pascua animalium Benedictionis-Dei impediebatur. 230
    EPIST. XXI.---Ad praelatum.---Ejusdem argumenti. 230
    EPIST. XXII.---Ad papam.---Ut pactum contra ordinis institutum a Fontanensibus fratribus initum cum Flaviniacensibus monachis commutet. 230
    EPIST. XXIII.---Ad principem precatoria.---Conqueritur [Col. 1513] de vexationibus domini Wangionis-Rivi. 231
    EPIST. XXIV.---Ad regem precatoria.---Commendat ei domum M. in Hibernia. 232
    EPIST. XXV.---Ad socium amicabilis epistola. 232
    EPIST. XXVI.---Ad episcopum Cabilonensem.---Gratulatoria. 233
    EPIST. XXVII---Ad eumdem.---Ut in electione Cisterciensi sibi adsit. 233
    EPIST. XXVIII.---Ad Ludovicum regem Francorum.---De haereticis Albigensibus. 234
    EPIST. XXIX.---Ad omnes Christi fideles.---De rebus a se et a sociis suis tempore legationis eorum adversus Albigenses gestis. 235
    EPIST. XXX.---Sententia Henrici Albanensis episcopi, et apostolicae sedis legati, lata anno 1188 adversus abbatem S. Severi in gratiam Burdigalensis monasterii S. Crucis in qua plurium fit mentio conciliorum. 241
    EPIST. XXXI.---Epistola Henrici episcop. Albanensis ad universos Ecclesiae praelatos.---Hortatur ad modestiam, humilitatem et poenitentiam. 247
    EPIST. XXXII.---Henrici Albani episcopi legati apostolici, litterae quibus convocat ad comitia praesules Germaniae per portitorem ad deliberandum de bellis sacris adversus Saracenos, ad vindicandam crucem et loca Christi pedibus consecrata. 249

DE PEREGRINANTE CIVITATE DEI.
    Praefatio auctoris ad Claraevallenses. 251

TRACTATUS PRIMUS.
    De praeparatione materiae civitatis Dei. 255
    De rota quatuor habente facies et per quatuor partes ambulante. 259
    De tribus diebus praecedentibus Dominicam Resurrectionem, et de septem antiphonis solemnibus Adventus Domini. 260

TRACTATUS SECUNDUS.
    De charactere, titulo et testimonio, quibus cives suos Christus insigniri voluit. 263

TRACTATUS TERTIUS.
    De testimonio quod S. Trinitas perhibet amicis: qui hic distinguuntur a filiis et ministris. 275

TRACTATUS QUARTUS.
    De fundamento civitatis Dei. 283

TRACTATUS QUINTUS.
    De portis civitatis Dei. 291

TRACTATUS SEXTUS.
    De nomine civitatis Dei. 298

TRACTATUS SEPTIMUS.
    De libertate, dominatione, et gloria civitatis Dei. 304

TRACTATUS OCTAVUS.
    De gloria apostolorum. 312

TRACTATUS NONUS.
    De cathedra Petri iterum. 319

TRACTATUS DECIMUS.
    De tribus praelatorum ordinibus, et cleri supra populum exaltatione. 325

TRACTATUS UNDECIMUS.
    De porta duodecima civitatis Dei, B. Virgine Deipara. 331

TRACTATUS DUODECIMUS.
    De gloria portae duodecimae Virginis Mariae. 339

TRACTATUS TERTIUS DECIMUS.
    Digressio, qua lamentatur auctor Jerusalem ab infidelibus captam. 350

TRACTATUS QUARTUS DECIMUS.
    De significatione Septuagesimae et de iis quae in ea leguntur. 361

TRACTATUS QUINTUS DECIMUS.
    De significatione Sexagesimae, et de iis quae in ea leguntur. 371

TRACTATUS SEXTUS DECIMUS.
    De Quinquagesima et de iis quae in ea leguntur in Ecclesia. 380

TRACTATUS SEPTIMUS DECIMUS.
    De Quadragesima et de iis quae in ea leguntur in Ecclesia. 385

TRACTATUS DECIMUS OCTAVUS.
    Recapitulatio praedictorum, de Septuagesima, etc. 395

BALDUINUS CANTUARIENSIS EPISCOPUS.
    Notitia. 401

BALDUINI TRACTATUS DIVERSI.


TRACTATUS PRIMUS.
    De sanctissimo sacramento eucharistiae. 403

TRACTATUS SECUNDUS.
    De corruptis moribus cleri et populi 415

TRACTATUS TERTIUS.
    De dilectione Dei. 417
    [Col. 1514] Quod in praesenti tempore perfecte non diligitur Deus. 419
    Quod toto corde diligendus sit Deus in beneficiis suis. 420
    Tota anima diligendus Deus in promissis suis. 422
    Quod ex omnibus viribus diligendus est Deus in judiciis suis. 423
    Quod tota mente diligendus est Deus in praeceptis suis. 425

TRACTATUS QUARTUS.
    De duplici resurrectione, quae per obedientiae perseverantiam obtinetur. 429
    De obedientia Christi. 431
    De spirituali creatura. 433
    De spirituali psalterio. 435
    De tactu spirituali. 437
    De spirituali odoratu. 439
    De spirituali gustu. 439
    De auditu spirituali. 440
    De visu spirituali. 440

TRACTATUS QUINTUS.
    De requie quam sibi et nobis Christus quaesivit et paravit. 441
    De triplici inquietudine. 449

TRACTATUS SEXTUS.
    De verbis Apostoli: »Vivus est sermo Dei,« etc. 451
    De divisione animae seorsum. 456
    Item de divisione spiritus et animae Mariae. 458
    De divisione spiritus seorsum. 458
    De triplici pinguedine bonorum. 461
    De triplici pinguedine malorum. 461
    Quod appetitus mali non sit in hominis potestate. 462
    Quod delectationem concupiscentiae spiritus tria perficiunt. 464
    De corpore et anima veteris hominis. 465

TRACTATUS SEPTIMUS.
    De salutatione angelica. 467
    De triplici gratia Dei. 469
    De gratia decoris. 471
    De gratia favoris. 472
    De gratia honoris. 472
    Benedictio Virginis. 473

TRACTATUS OCTAVUS.
    De vulnere charitatis, quod sponsa infligit Sponso. 477
    De uno oculorum, et uno crine colli. 481

TRACTATUS NONUS.
    De beatitudinibus evangelicis. 483
    De justificationibus martyrii. 485
    De spiritu hominis. 486
    De opinione falsa. 487
    De opinione vana. 487
    De spe vana. 488
    De spe vana atque superbia. 488
    De mala vel bona securitate. 489
    De cupiditate vel superbia. 490
    Quod exire debeamus de Ur Chaldaeorum. 493
    De triplici statu carnis nostrae. 493
    De mansuetudine hominis ad seipsum. 494
    De mansuetudine hominis ad proximum. 496
    De mansuetudine hominis ad Deum. 498
    Beati qui lugent, quoniam ipsi consolabuntur. 500
    De prima causa lugendi. 502
    De secunda causa lugendi. 503
    De tertia lugendi causa. 504
    De quarta lugendi causa. 505
    De quinta lugendi causa. 506
    De peculiaribus bonorum lacrymis 507
    Beati qui esuriunt et sitiunt justitiam quoniam ipsi saturabuntur. 509

TRACTATUS DECIMUS.
    De verbis Cantici canticorum: »Pone me ut signaculum super cor tuum, etc.« 511
    De miseria et egestate hominis ob culpam. 512

TRACTATUS UNDECIMUS.
    De verbis Apostoli, »Vetus homo noster crucifixus est,« etc. 517
    De veteri homine terreno, carnali, animali. 519
    De homine terreno. 521
    De homine carnali. 523
    Item unde supra. 525
    De animali homine. 527

TRACTATUS DUODECIMUS.
    Exhortatio ad sacerdotes. 529

TRACTATUS TERTIUS DECIMUS.
    Sermo de verbis illis Apostoli: »Charitas Dei diffusa est in cordibus nostris,« etc. 535

[Col. 1515] TRACTATUS QUARTUS DECIMUS.
    De verbis illis Cantici canticorum: »Introduxit me in cellam vinariam,« etc. 539

TRACTATUS QUINTUS DECIMUS.
    De vita coenobitica, seu communi. 545
    De communione angelorum. 550
    De communione naturae cui annectitur communio culpae. 550
    De communione gratiae. 551
    De communione gratiae quae facit vitam communem. 553
    De mutua charitate inter communiter viventes. 556
    Item de communione gratiae. 558
    Item de communione gratiae et de communione gloriae. 560

TRACTATUS DECIMUS SEXTUS.
    Perfectorum religiosorum encomium continens in illud: Candidiores nive, nitidiores lacte, etc. 561
    De candore Nazaraeorum. 564
    De nitore Nazaraeorum. 565
    De rubore Nazaraeorum. 567
    De intentione Nazaraeorum. 570

LIBER DE COMMENDATIONE FIDEI.
    De fide ad proximum. 573
    Quod Deus non fallit. 574
    Quod duobus modis fides Deo debetur. 575
    Quod vitia fidem minuant vel exstinguant. 576
    De fide, quae per dilectionem operatur. 576
    De haesitatione in fide. 577
    De haesitatione in periculis. 580
    De fidei certitudine. 583
    De eo quod scriptum est: Fides ut substantia rerum sperandarum, argumentum non apparentium. 584
    De argumentatione fidei. 585
    De non apparentibus. 585
    Quod fides sensu adjuvetur. 586
    Quod fides cogitationibus praevenitur. 586
    Quod fides donum sit Dei. 587
    Quod fides sit opus Dei. 587
    Quod obduratio caecitas est et surditas. 588
    Quod fides lux est et verbum. 588
    De eo quod scriptum est: Ne dixeris in corde tuo: Quis ascendet in coelum? id est, Christum deducere. 589
    De eo quod scriptum est in Jeremia: Quis ascendet in coelum? 590
    Quod Christus, auctor fidei, divinitatis suae potentiam miraculis indicavit, et fidei virtutem figuravit. 592
    De nova creatura. 592
    Quod per fidem filii Dei efficimur. 593
    Quod per fidem ex Deo nati sumus. 593
    Quod fides est initium substantiae ejus. 593
    Quod per fidem filii Dei sumus. 594
    Quod fides est fundamentum et signaculum. 595
    De probatione fidei. 597
    Quod fides et fideles sibi invicem testimonium dent. 598
    Quod fides et oratio se vicissim adjuvant. 598
    De iis quae scripta sunt in Evangelio de monte transferendo, et ficulnea. 598
    Potentia fidei ex incredulitatis potentia monstratur. 601
    An potestas signorum semper fidei adjuncta sit. 601
    Quod fides et oratio similem habent commendationem. 602
    An nostrae possibilitatis sit, circa impossibilia non haesitare. 602
    Quod potestas signorum sanctitatem non facit, sed ostendit. 604
    De vana securitate. 604
    Quomodo omnia possibilia sunt credenti. 605
    De eo quod scriptum est: Signa eos qui crediderint haec sequentur. 605
    Quae miranda sint circa fidem. 606
    Quomodo Dominus quorumdam fidem commendat. 607
    Qualiter Dominus incredulitatem increpat, sibique displicere demonstrat. 608
    Quod fides est semen. 608
    Quod fides est granum sinapis. 609
    Quod fides est fermentum. 609
    Quod Christus, sive fides Christi, thesaurus est, et bona margarita. 609
    Quod Ecclesia, sive fides, sagena est. 610
    Quod ii, qui salubriter fidem habent, omnia relinquunt, vel omnibus renuntiant. 610
    Quod fides vincit mundum in bonis. 611
    Quomodo fides vincit mundum etiam in malis. 611
    [Col. 1516] Quod fides ex comparatione impietatis laudem habet et gloriam. 613
    Deus mirabiliter alios excaecando alios illuminat. 613
    De testibus contra fidem et pro fide. 613
    Quod tres testimonium dicunt in coelo, et tres in terra. 614
    Quod multitudo testimonium sit. 619
    Ex Scripturis ostenditur, qui sint testes. 620
    Quae sint testimonia. 620
    Munimenta fidei ad auctoritatem sacrae Scripturae reducuntur. 621
    Quibus modis olim Deus se manifestaverit. 621
    Unde prophetae fideles inventi sunt. 623
    Divini et dii gentium tempora et momenta non norunt, sed solus Deus. 624
    Quod in ore prophetarum et apostolorum stat verbum fidei. 626
    De concordia testium et testimoniorum, et de collatione dictorum et factorum. 627
    Quod tanta concordia testium sit a Spiritu sancto. 628
    De illis qui legem negligunt, aut in Scripturis Christum non intelligunt. 628
    Variae opiniones de Christo eorum, qui eum praesentem in carne viderunt. 629
    Quod Christus justus comprobatur. 630
    Quod Christus propheta comprobatur. 632
    Christus Filius Dei; signa adventus ejus. 634
    De Judaeorum excaecatione. 636
    De vocatione gentium, et idololatriae subversione. 638
    De novae legis institutione 639

LIBER DE SACRAMENTO ALTARIS.
    Quis sit ordo. 642
    Quae in Veteri Testamento contineantur. 643
    De mutatione promissionum. 643
    De mutatione judiciorum. 644
    De mutatione praeceptorum vel superadditione. 645
    De mutatione sacramentorum. 645
    Quod Christus finis sit promissorum. 645
    De mutatione legis. 646
    De mystica significatione legalis hostiae. 647
    De veteribus projiciendis. 649
    Quae sunt vetustissima veterum. 649
    De ritu sacrificandi. 650
    Probatio ex verbis Ambrosii. 650
    Contra rationem Graecorum. 651
    De eo quod in Amos scriptum est: Sacrificate de fermentato laudem. 652
    Quaedam a diversis diverse proponuntur. 652
    De acceptione calicis. 653
    De acceptione panis. 656
    Alio modo unde supra. 674
    Alio modo exponitur, ut supra. 675
    De veritate mutationis. 678
    De mystica significatione mutationis panis. 680
    De mystica significatione mutationis vini. 681
    De cibo qui perit et de cibo qui non perit. 687
    De verbis Apostoli. 703
    Item de calice. 722
    Item de calice Novi Testamenti. 726
    Ex libro Exodi. 731
    Item ex libro Numerorum. 765
    Ex libro Josue. 766
    Ex libro Sapientiae. 767
    Rursus de Epistola prima ad Corinthios. 769

BONACURSUS EX HAERETICO CATHOLICUS. LIBELLUS CONTRA CATHAROS.
    CAP. I.---Quod omnia, tam visibilia quam invisibilia, a Deo creata sunt omnipotente. 777
    CAP. II.---Quod omnipotens Deus Adam et Evam, atque omne genus hominum creavit. 779
    CAP. III.---De lege Moysi servi Dei, quod ab omnipotente Deo data sit. 779
    CAP. IV.---Joannes Baptista, Abraham, Isaac et Jacob et Moyses, quod sint electi et amici Dei. 780
    CAP. V.---Quod conjugium a Deo sit institutum, et quod in eo possumus salvari. 780
    CAP. VI.---Quod Filius Dei veram carnem assumpsit, in qua dormivit, manducavit et bibit, etiam post resurrectionem. 781
    CAP. VII.---Quod panis qui in altare ponitur, et vinum convertatur post sanctificationem in corpus et sanguinem Domini, et quod nullus, nisi qui manducaverit, salvetur. 782
    CAP. VIII.---De resurrectione mortuorum in die novissimo. 782
    [Col. 1517] CAP. IX.---Quod carnes, caseus, ova et lac absque peccato manducari possunt. 783
    ADVERSUS HAERETICOS QUI PASAGII NUNCUPANTUR. 784
    CAP. I.---Quod lex Mosaica sit spiritualiter observanda. 785
    CAP. II.---Quod Christus sit Deus, Patri aequalis et consubstantialis. 788
    CAP. III.---Quod Christus sit genitus, et quod idem cum Patre. 788
    CAP. IV.---Quod Spiritus sanctus est Deus, et quod idem Spiritus cum Patre et Filio sit una substantia; et unus Deus omnipotens est, non tres dii. 789
    CAP. V.---Quod sit morticinum, et quod quaedam in lege per significationem ad esum prohibita sunt. 790
    ADVERSUS ARNALDISTAS. 791

BERNARDUS ABBAS FONTIS CALIDI. LIBER ADVERSUS WALDENSIUM SECTAM.
    Prologus. 793
    CAP. I.---Est contra hoc, quod dicunt, Non esse obediendum summo pontifici, aliisve praelatis. 795
    CAP. II.---Tractat. de dignitate praelatorum, et quod eis sit deferendum et obediendum. 798
    CAP. III.---Contra eos, qui detrahunt rectoribus animarum. 803
    CAP. IV.---Contra hoc quod omnes, etiam laici, praedicant. Et quid ad hoc dicant, quidve nos contra eos. 805
    CAP. V.---Quod non licet eis verbum Dei ministrare fidelibus. 812
    CAP. VI.---Respondetur objectioni qua dicunt cum Apostolo: Obedire oportet Deo, non hominibus; et de quibusdam aliis. 817
    CAP. VII.---Declaratur quos maxime seducant, quos non. 821
    CAP. VIII.---Contra hoc, quod mulieres praedicare posse dicunt. 825
    CAP. IX.---Contra hoc quod dicunt defunctis fidelibus non prodesse vivorum eleemosynas, jejunia, missarum solemnia, aliasve orationes. 828
    CAP. X.---Contra eos qui negant ignem purgatorium, et aiunt spiritus a carne solutos continuo ire ad coelum, vel infernum. 833
    CAP. XI.---Contra eos qui dicunt eosdem spiritus defunctorum, ante judicium, nec coelum nec infernum ingredi, sed aliis contineri receptaculis. 834
    CAP. XII.---Contra eos qui in ecclesia orare nolunt; nec ecclesiam esse nuncupandam asserunt. Ubi probatur et ecclesiam vocandam, et ibi esse orandum, et in magna veneratione habendam. Ubi etiam respondetur cuidam eorumdem haereticorum objectioni, qua ex verbis beati Stephani aiunt quod Excelsus non habitat in manufactis, et ideo nec in ecclesia. 835

HENRICUS SEPTIMELLENSIS.
    Notitia. 841
    ELEGIA DE DIVERSITATE FORTUNAE ET PHILOSOPHIAE CONSOLATIONE. 843

LABORANS S. R. E. CARDINALIS.
    Notitia. 867

DISQUISITIO CRITICA IN DECRETORUM COMPILATIONEM QUAM LABORANS ADORNAVIT.
    § I.---Operis partitio. 869
    § II.---De fontibus quibus Laborans usus est, deque modo quo eos disposuit. 873
    § III.---De modo quo Laborans capitula ex Gratianeo decreto disposuerit.---Fragmenta ex Laborantis libris De justitia et justo, ad Majonem, magnum Siciliae admiratum, et De vera libertate, ad Hugonem Panormitanum archiepiscopum. 890
    § IV.---De fontibus quos praeter Gratiani Decretum Laborans adhibuit. 895
    § V.---De collectionis merito, maxime si cum Gratiani Decreto conferatur. 897
    Appendix quae specimina quaedam collectionis a Laborante adornatae exhibet. 901

LAURENTIUS DE LEODIO.
    Notitia. 915
    INCIPIUNT GESTA VIRDUNENSIUM EPISCOPORUM ET ABBATUM S. VITONI. 919
    Incipit prologus sequentis operis de gestis Virdunensium pontificum. 923
    Continuatio. 971
    Annales sancti Vitoni Virdunensis. 987

SANCTUS STEPHANUS DE MURETO ET ALII GRANDIMONTENSES.
    Notitia historica in S. Stephanum. 997
    Notitia litteraria. 999
    Vita S. Stephani auctore Gerardo priore Grandimontensi septimo.
    Observatio praevia. 1005
    [Col. 1518] CAP. I.---De S. Stephani parentibus.---Pater ejus Barium orandi causa pergit. 1011
    CAP. II.---De infirmitate pueri apud Beneventanam civitatem. 1012
    CAP. III.---De archiepiscopo Beneventanae civitatis Milone. 1012
    CAP. IV.---De puero instruendo ab archiepiscopo. 1012
    CAP. V.---De Dei providentia erga puerum. 1013
    CAP. VI.---De religiosis Calabriae, et vita, et conversatione eorum. 1013
    CAP. VII.---Qualiter appetebat virorum supradictorum imitari exemplum. 1014
    CAP. VIII.---De visitatione terrae nativitatis suae ac parentum suorum. 1014
    CAP. IX.---Qualem se habebat apud Romanum pontificem. 1014
    CAP. X.---De confirmatione beati Stephani per summum pontificem. 1015
    CAP. XI.---De ingressu Arverniae vel patriae suae. 1015
    CAP. XII.---De egressu patriae suae et de visitatione gratiae divinae. 1015
    CAP. XIII.---De loco eremi apud Muretum invento. 1015
    CAP. XIV.---De ingressu eremi. 1016
    CAP. XV.---De professione ejusdem. 1016
    CAP. XVI---De cibo ejusdem. 1016
    CAP. XVII.---De lorica ferrea qua induebatur. 1017
    CAP. XVIII.---De indumentis ejusdem. 1017
    CAP. XIX.---De stratu ejusdem. 1017
    CAP. XX.---De perseverantia in divinis officiis. 1017
    CAP. XXI.---De genuflexionibus ejusdem. 1018
    CAP. XXII.---De psalmodia et orationibus ejus. 1018
    CAP. XXIII.---De prudentia quam habebat erga discipulos. 1018
    CAP. XXIV.---De humilitate ejusdem. 1019
    CAP. XXV.---De doctrina ejusdem facta ad discipulos. 1019
    CAP. XXVI.---De cognitione cogitationum discipulorum suorum. 1019
    CAP. XXVII.---Quantam vim obtinebant orationes ejusdem apud Deum. 1019
    CAP. XXVIII.---De milite per eumdem a quodam crimine liberato. 1019
    CAP. XXIX.---De familiari cujusdam liberato. 1020
    CAP. XXX.---De affluentia virorum ac mulierum venientium ad eum. 1021
    CAP. XXXI.---De fragrantia miri odoris quae ab ipso procedebat. 1021
    CAP. XXXII.---De adventu cardinalium Romanorum. 1021
    CAP. XXXIII.---De responsione beati Stephani ad cardinales. 1021
    CAP. XXXIV.---De assertione cujusdam abbatis Lemovicensis ad supradictos cardinales pro beato Stephano. 1022
    CAP. XXXV.---De extollentia viri justi facta a cardinalibus. 1023
    CAP. XXXVI.---Similitudo. 1023
    CAP. XXXVII.---Item de extollentia ejusdem. 1025
    CAP. XXXVIII.---De perfectione ejusdem orationis et confirmationis erga discipulos circa finem. 1025
    CAP. XXXIX.---Quomodo conquesti sunt discipuli apud Patrem spiritualem. 1025
    CAP. XL.---De responsione ejusdem ad discipulos. 1025
    CAP. XLI.---De transitu beati Stephani confessoris. 1026
    CAP. XLII.---Item de transitu ejusdem. 1026
    CAP. XLIII.---Miraculum pueri de Ambasiaco. 1026
    CAP. XLIV.---De revelatione transitus ejusdem apud Turonensem civitatem et Verzeliacum. 1027
    CAP. XLV.---Quomodo transitum suum per noctem revelavit cuidam canonico. 1027
    CAP. XLVI.---De nuntiis ad legatos Romanos missis. 1027
    CAP XLVII.---De electione domni Petri Lemovicani secundi prioris. 1028
    CAP. XLVIII.---De inquisitione diversorum locorum. 1028
    CAP. XLIX.---De revelatione loci Grandimontensis. 1028
    CAP. L.---De aedificio ejusdem loci. 1029
    CAP. LI.---Miraculum de pane dato cuidam militi. 1029
    CAP. LII.---De milite sanato miraculum. 1029
    CAP. LIII.---De discipulo ejusdem sanato. 1029
    [Col. 1519] CAP. LIV.---De panno qui non potuit comburi. 1030
    CAP. LV.---De verbis correctoriis quae habuit prior secundus ad eumdem, inspectis miraculis post transitum ejusdem. 1030
    CAP. LVI.---De Petro Lemovicano, nepote secundi prioris, per visionem sanato, miraculum. 1030
    CAP. LVII.---Item aliud miraculum de quadam muliere. 1031
    CAP. LVIII.---Item aliud miraculum. 1032
    CAP. LIX.---Aliud miraculum. 1033
    CAP. LX.---Item miraculum aliud. 1034
    CAP. LXI.---Item aliud miraculum. 1034
    CAP. LXII.---Item aliud miraculum. 1035
    CAP. LXIII.---Item miraculum aliud. 1035
    CAP. LXIV.---Item aliud miraculum. 1036
    CAP LXV.---Item aliud miraculum. 1037
    CAP. LXVI.---Item aliud miraculum. 1037
    CAP. LXVII.---Item miraculum aliud. 1038
    CAP. LXVIII.---Miraculum aliud. 1038
    CAP. LXIX.---Item aliud miraculum. 1039
    CAP. LXX.---Item aliud. 1039
    CAP. LXXI.---De milite curato de igne inexstinguibili. 1039
    CAP. LXXII.---Item aliud miraculum. 1041
    CAP. LXXIII.---Item aliud miraculum. 1042
    CAP. LXXIV.---De visione quam vidit domnus Hugo de Lacerta apud Muretum. 1043

ADDITIO.
    CAP. I.---De revelatione beati Stephani. 1045
    CAP. II.---Item admonitio ad fratres. 1046
    CAP. III.---Item de revelatione B. Stephani. 1047
    CAP. IV.---De miraculo quod ante revelationem beati Stephani accidit. 1050
    CAP. V.---De puella sanata. 1052
    CAP. VI.---Item aliud miraculum. 1053
    CAP. VII.---Item aliud miraculum. 1054
    CAP. VIII.---Item aliud miraculum. 1054
    CAP. IX.---Item aliud miraculum. 1055
    CAP. X.---Item miraculum aliud. 1056
    CAP. XI.---Item aliud miraculum. 1056
    CAP. XII.---Item aliud miraculum. 1057
    CAP. XIII.---Item aliud miraculum. 1057
    CAP. XIV.---Item miraculum aliud. 1057
    CAP. XV.---Item aliud miraculum. 1058
    CAP. XVI.---Item aliud miraculum. 1058
    CAP. XVII.---Item miraculum aliud. 1059
    CAP. XVIII.---Item aliud miraculum. 1059
    CAP. XIX.---Item aliud miraculum. 1059
    CAP. XX.---Item aliud miraculum. 1059
    CAP. XXI.---Item aliud miraculum. 1060
    CAP. XXII.---Item aliud miraculum. 1060
    CAP. XXIII.---Item aliud miraculum. 1061
    CAP. XXIV.---Item aliud miraculum. 1061
    CAP. XXV.---Item miraculum aliud. 1062
    CAP. XXVI.---Item miraculum aliud. 1062
    CAP. XXVII.---Item miraculum aliud. 1064
    CAP. XXVIII.---Item aliud miraculum. 1065
    CAP. XXIX.---Item miraculum aliud. 1066
    CAP. XXX.---Item aliud miraculum. 1067
    CAP. XXXI.---Item aliud miraculum. 1067
    CAP. XXXII.---Item miraculum aliud. 1069
    CAP. XXXIII.---Item aliud miraculum. 1069
    CAP. XXXIV.---Aliud miraculum. 1070
    CAP. XXXV.---Item aliud miraculum. 1071

DICTA ET FACTA S. STEPHANI.
    I.---Hic breviter comprehenduntur atque concluduntur virtutes conversationis atque sanctitatis beati Stephani confessoris. 1071
    II.---De charitate ejusdem, mansuetudine, longanimitate, caeterisque virtutibus. 1073
    III.---De consiliis quibusdam datis. 1075
    IV.---Quale consilium militibus ad rapinas currere volentibus dabat. 1075
    V.---Item ne aliquis de rapina eleemosynas faciat. 1076
    VI.---Qualiter clericos et sapientes viros ut bene agerent instruebat. 1076
    VII.---Qualiter viros religiosos ad justitiam informabat. 1076
    VIII.---Qua ratione meretricibus et histrionibus bona temporalia largiebatur. 1076
    IX.---Qua ratione confraternitates saecularium hominum vitabat. 1077
    X.---De distributione eleemosynarum. 1077
    XI.---De differentia eleemosynarum. 1078
    XII.---Qualiter se habebat erga pauperes. 1078
    XIII.---Item de eodem. 1079
    XIV.---De extollentia viri justi. 1080
    [Col. 1520] XV.---Item de eodem. 1081
    XVI.---De extollentia sermonum illius atque scientiae. 1083
    Incipiunt versus de virtutibus ejusdem. 1084

LIBER SENTENTIARUM SEU RATIONUM S. STEPHANI.
    Prologus. 1085
    Responsio fratrum. 1086
    CAP. I.---Quid dicatur et ostendatur novitio religionem intranti. 1088
    CAP. II.---Sermo ad noviter conversos de gratia, justitia, atque custodia totius religionis. 1088
    CAP. III.---De tentatione prima neophytorum 1089
    CAP. IV.---De conflictu viri religiosi cum Zabulo. 1089
    CAP. V.---De diversitate tentationum quas patitur noviter conversus. 1090
    CAP. VI.---Qualiter evitentur a viro religioso Zabuli insidiae. 1090
    CAP. VII.---Item de diaboli insidiis vitandis. 1091
    CAP. VIII.---De inani gloria quae aliquando aufert homini fidem quam debet habere in Domino, et fratribus et seipso. 1092
    CAP. IX.---Alius sermo ad noviter conversos. 1093
    CAP. X.---De scientia necessaria ad serviendum Deo rationabiliter. 1095
    CAP. XI.---Item sermo de correctione. 1096
    CAP. XII.---De misericordia quam Deus facit homini ad religionem venienti. 1097
    CAP. XIII.---De comparatione imperiti militis et veri religiosi. 1097
    CAP. XIV.---Quomodo unicuique sit Deus fidelis. 1098
    CAP XV.---De dilectione Dei erga hominem. 1098
    CAP. XVI.---Quid sit centuplum evangelicum. 1099
    CAP. XVII.---Quam sit horribile a Deo separari. 1099
    CAP. XVIII.---De fide justi quam habet in Domino. 1099
    CAP. XIX.---De dilectione hominis erga Deum. 1099
    CAP. XX.---De dulcedine mandatorum Dei. 1099
    CAP. XXI.---Cur homo damnetur. 1100
    CAP. XXII.---Quomodo fideles hujus saeculi curam supra Dominum ponant. 1100
    CAP. XXIII.---Quomodo intelligatur dulcedo divinorum praeceptorum. 1100
    CAP. XXIV.---Qualiter homo Dominum invenire potest. 1100
    CAP. XXV.---Qualiter homo delectetur in operibus Christi, et quanta sit virtus patientiae. 1100
    CAP. XXVI.---De dulcedine in verbis Dei existente. 1101
    CAP. XXVII.---Ne aliquis terminum interponat ad Dei servitium faciendum. 1101
    CAP. XXVIII.---De veritate proferenda. 1101
    CAP. XXIX.---Qualiter homo exemplum sumat de malo ad bonum faciendum. 1102
    CAP. XXX.---De illo qui in religionem advenit quomodo sequatur exemplum praecedentium. 1102
    CAP. XXXI.---Ignorantia vel caecitas delictorum. 1102
    CAP. XXXII.---De modo audiendi verbum Dei. 1102
    CAP. XXXIII.---Qualiter se accuset vir perfectus in bonis quae operatur. 1102
    CAP. XXXIV.---De cogitatione quam debet habere aliquis in dulcedine consiliorum divinorum. 1102
    CAP. XXXV.---Qualis debet esse quisquis est in via Dei. 1103
    CAP. XXXVI.---Qualiter vir justus eleemosynas accipiat. 1103
    CAP. XXXVII.---De Christi pauperibus. 1104
    CAP. XXXVIII.---Qualiter pastor erga subjectos se habeat. 1104
    CAP. XXXIX.---De retributione justorum qui caeteris praebent bonum exemplum. 1105
    CAP. XL.---De consilio unicuique homini necessario. 1105
    CAP. XLI.---De differentia poenarum infernalium et gaudiorum coelestium. 1105
    CAP. XLII.---De amore divino qualiter habendus sit. 1105
    CAP. XLIII.---De gratia et bonitate divina qua quisque visitatur. 1106
    CAP. XLIV.---Qualiter se aliquis apud semetipsum habeat. 1106
    CAP. XLV.---De remuneratione eleemosynae ab aliquo perpetratae. 1106
    CAP. XLVI.---Differentia stulti et viri sapientis. 1107
    CAP. XLVII.---Item de meditatione viri sapientis. 1107
    [Col. 1521] CAP. XLVIII.---De subventione pauperum. 1108
    CAP. XLIX.---De discretione necessaria ad bonum perficiendum quod incoeptum fuit. 1108
    CAP. L.---De superbia quam facit aliquis relinquendo proprium coemeterium. 1108
    CAP. LI.---Cur Deus peccantibus sua secreta celare consuevit. 1109
    CAP. LII.---De illo qui in praesenti sua bona recepit. 1109
    CAP. LIII.---Ratiocinatio subtilitatis divini examinis. 1109
    CAP. LIV.---De fatua anxietate stulti. 1109
    CAP. LV.---De differentia intentionis cujuslibet. 1110
    CAP. LVI.---Quae fuit infirmitas sancti Pauli. 1110
    CAP. LVII.---Ne aliquis desinat operari bonum dum permanet in crimine. 1110
    CAP. LVIII.---De assiduitate stulti malum operantis. 1110
    CAP. LIX.---Qualiter aliquis debet mundum relinquere. 1110
    CAP. LX.---Tractatus de usura. 1111
    CAP. LXI.---De viro sapiente. 1111
    CAP. LXII.---De justitia. 1112
    CAP. LXIII.---Quomodo miles in expeditione se habeat. 1112
    CAP LXIV.---De ultione inimicorum. 1112
    CAP. LXV.---Qualiter fiat oblatio altaris. 1112
    CAP. LXVI.---Quomodo amens custodiatur. 1113
    CAP. LXVII.---Ne aliquis laicus clericos inaniter reprehendat. 1113
    CAP. LXVIII.---De concilio dato unicuique 1113
    CAP. LXIX.---Qualiter se habeant viri religiosi cum aliquis infert malum. 1114
    CAP. LXX.---Ne liceat cuiquam, vel pastori, aut discipulo claustrum exire causa orandi. 1114
    CAP. LXXI.---Qualiter sermo divinus audiatur. 1114
    CAP. LXXII.---De bono quolibet, qualiter, vel quemadmodum fiat. 1115
    CAP. LXXIII.---De majori labore quem patitur aliquis in modico bono, quam si bonum esset magnum. 1115
    CAP. LXXIV.---De iracundia et anxietate nequam hominis, et de gaudio et dulcedine viri justi. 1115
    CAP. LXXV.---De differentia viri justi et nequam hominis. 1116
    CAP. LXXVI.---De poenis quas patiuntur injusti. 1116
    CAP. LXXVII.---De boni et mali magnitudine. 1117
    CAP. LXXVIII.---De timore viri sapientis quem habet erga bona divina. 1117
    CAP. LXXIX.---De reprehensione verborum stulti qualiter ei vir sapiens respondeat. 1118
    CAP. LXXX.---De consilio dato unicuique ne aliquis stultitia sua bona differat operari. 1118
    CAP. LXXXI.---De festinantia ad bonum faciendum. 1119
    CAP. LXXXII.---De gravi tentatione cujuslibet justi. 1119
    CAP. LXXXIII.---Item de eodem. 1119
    CAP. LXXXIV.---Item de eodem. 1119
    CAP. LXXXV.---Qualiter aliquis a bono aliquando retrahendus sit. 1120
    CAP. LXXXVI.---De bono humilitatis cognoscendo. 1120
    CAP. LXXXVII.---De recordatione peccatorum quibus vir religiosus fuit aliquando corruptus in saeculo. 1120
    CAP. LXXXVIII.---De admiratione coelestium gaudiorum. 1120
    CAP. LXXXIX.---Qualiter Deus honoratur tam in reprobis quam in electis. 1121
    CAP. XC.---De divinis miserationibus erga animam. 1121
    CAP. XCI.---De Dei misericordia et ejusdem justitia quae aliquando displicet homini. 1121
    CAP. XCII.---De magna misericordia quam facit Deus homini justo. 1122
    CAP. XCIII.---De extollentia divitiarum Dei. 1123
    CAP. XCIV.---Qualiter sit corpus Christi accipiendum. 1123
    CAP. XCV.---De cogitatione necessaria circa finem. 1123
    CAP. XCVI.---De charitate et excellentia charitatis. 1124
    CAP. XCVII.---De gratia Jesu Christi erga electos. 1125
    CAP. XCVIII.---De honore justorum. 1125
    CAP. XCIX.---De inhonestate reproborum. 1125
    CAP. C.---De securitate quae debet haberi tantummodo in Domino. 1126
    CAP. CI.---De quaestione discipuli facta ad pastorem. 1126
    [Col. 1522] CAP. CII.---De divina dulcedine. 1127
    CAP. CIII.---De doctrina salutari ad unumquemque. 1127
    CAP. CIV.---De quaestione cujusdam discipuli facta ad magistrum cum de oratione loqueretur, et de responsione ejusdem. 1127
    CAP. CV.---Item alia quaestio facta ad magistrum a supradicto discipulo. 1129
    CAP. CVI.---Quod sit perfectius Deum laudare quam rogare. 1129
    CAP. CVII.---Item quaestio supradicti discipuli ad magistrum. 1129
    CAP. CVIII.---De honore justorum. 1130
    CAP. CIX.---De amoenitate in qua consistit vir justus aliquando. 1130
    CAP. CX.---De casu angeli et requie justorum. 1131
    CAP. CXI.---Item de Zabulo. 1131
    CAP. CXII.---De dono Spiritus sancti. 1132
    CAP. CXIII.---De solemnitate Pentecostes. 1132
    CAP. CXIV.---De differentia boni et mali. 1132
    CAP. CXV.---De auxilio sanctorum. 1132
    CAP. CXVI.---De remuneratione justorum. 1133
    CAP. CXVII.---De mutua charitate regni coelestis, et adimpletione ejusdem. 1133
    CAP. CXVIII.---Qualis debet esse vir justus in meditationibus suis. 1133
    CAP. CXIX.---De misericordia quam Deus fecit Susannae. 1134
    CAP. CXX.---De eo quem Deus permittit a se in pace recedere. 1134
    CAP. CXXI.---De sermonibus divinis audiendis. 1134
    CAP. CXXII.---De decimis sermo. 1135

REGULA SANCTI STEPHANI CONFESSORIS.
    Prologus.---De unitate et diversitate Regularum. 1135
    Bulla Clementis papae III qua S. Stephani Regulam confirmat. 1137
    CAP. I.---De obedientia. 1139
    CAP. II.---De non eligenda obedientia. 1140
    CAP. III.---De praemio obedientiae. 1140
    CAP. IV.---De terris non habendis. 1140
    CAP. V.---De ecclesiis non habendis. 1141
    CAP. VI.---De bestiis non habendis. 1142
    CAP. VII.---Quod amore bestiarum amor divinus minueretur. 1143
    CAP. VIII.---Quod ascensuros in altum deceat exonerari. 1143
    CAP. IX.---De quaestu vitando. 1143
    CAP. X.---Quod potius a Deo quam ab homine sit quaerendum. 1144
    CAP. XI.---Quod Deus nunquam desit adhaerentibus sibi. 1144
    CAP. XII.---Quod Deus pauperibus sit dispensator providus. 1145
    CAP. XIII.---De permissione quaerendi. 1145
    CAP. XIV.---Quod Deus in hac vita perseverantibus semper necessaria provideat. 1145
    CAP. XV.---De modo emendi. 1146
    CAP. XVI.---De modo vendendi. 1146
    CAP. XVII.---De modo mutandi. 1146
    CAP. XVIII.---De modo accommodandi. 1147
    CAP. XIX.---De non eligendis muneribus. 1147
    CAP. XX.---De confraternitate vitanda. 1147
    CAP. XXI.---De eleemosynis non eligendis. 1147
    CAP. XXII.---Quod ad nullum promissum mittatur nisi quid et quantum sit prius designetur. 1148
    CAP. XXIII.---Quales redditus liceat habere. 1148
    CAP. XXIV.---De chartis causa placitandi non habendis. 1149
    CAP. XXV.---Quae sit clavis nostrae religionis. 1149
    CAP. XXVI.---De eleemosyna mortui juste conquerenti persolvenda. 1149
    CAP. XXVII.---Quod Deus humilitati ubique praeparet hospitium. 1149
    CAP. XXVIII.---De molendinis. 1149
    CAP. XXIX.---Quod nemini pro temporalibus serviatur. 1149
    CAP. XXX.---De nemoribus petendis. 1150
    CAP. XXXI.---De causis non agendis et testimoniis non perhibendis. 1150
    CAP. XXXII.---De licentia ab episcopo postulanda. 1150
    CAP. XXXIII.---Quod in possessione monachorum non aedificetur. 1151
    CAP. XXXIV.---Quod fratres extra cellam non exeant causa visitandi infirmos saeculares. 1151
    CAP. XXXV.---Quod fratres cellas non exeant causa [Col. 1523] procurandi pauperes. 1151
    CAP. XXXVI.---De hospitalitate pro Deo exhibenda. 1151
    CAP. XXXVII.---De beneficio pauperibus erogando. 1152
    CAP. XXXVIII.---De eleemosyna pauperum largius remuneranda. 1152
    CAP. XXXIX.---De mulieribus non recipiendis. 1152
    CAP. XL.---De viris alterius religionis non recipiendis. 1153
    CAP. XLI.---Cujusmodi homines liceat recipere. 1153
    CAP. XLII.---Cujusmodi homines nec absolvendi, nec requirendi sint. 1153
    CAP. XLIII.---De solitario cum propria cella non recipiendo. 1153
    CAP. XLIV.---De viris infra viginti annos infirmantibus et leprosis non recipiendis. 1153
    CAP. XLV.---De simonia penitus vitanda. 1154
    CAP. XLVI.---Quod fratres in cella permaneant. 1154
    CAP. XLVII.---De silentio. 1154
    CAP XLVIII.---Quod fratres causa faciendi praedicationem non exeant solitudinem. 1155
    CAP. XLIX.---Quod fratres causa audiendi praedicationem eremum non exeant. 1155
    CAP. L.---Quod fratres viris exterioribus peccata sua non confiteantur. 1155
    CAP LI.---Quod fratres in porticum exeuntes honeste se habeant. 1156
    CAP. LII.---Quod fratres extra cellam exeuntes, duo sint ad minus. 1156
    CAP. LIII.---De fugientibus ab hac religione. 1156
    CAP. LIV.---De cura clericorum et conversorum. 1156
    CAP. LV.---De distributione victus et vestitus. 1157
    CAP. LVI.---De cura infirmorum, senum et debilium. 1158
    CAP. LVII.---De temporibus jejunandi, horis reficiendi, et genere ciborum. 1158
    CAP. LVIII.---De divinis officiis. 1159
    CAP. LIX.---De mutuo fratrum obsequio. 1159
    CAP. LX.---De electione prioris. 1160
    CAP. LXI.---Quod nullus exterior eligatur in priorem. 1160
    CAP. LXII.---De pastoris stabilitate. 1160
    CAP. LXIII.---Quomodo prior erga suos cognatos se habeat. 1161
    CAP. LXIV.---Quod relicta non recuperentur. 1162
    CAP. LXV.---De perseverantia in supra dictis. 1162
    Sequitur confirmatio Clementis III papae. 1162

STEPHANUS DE LICIACO GRANDIMONTENSIS PRIOR QUARTUS.
    Notitia. 1163
    DICTA ET FACTA S. STEPHANI DE MURETO auctore stephano de liciaco. 1163

PETRUS BERNARDI GRANDIMONTENSIS PRIOR QUINTUS.
    Notitia. 1163

EPISTOLAE PETRI BERNARDI.
    I.---Petrus Bernardi electus prior Grandimontensis significat Henrico regi Anglorum suam electionem cui invitus consensit. 1165
    II.---Rescriptum Henrici II, Anglorum regis, ad Petrum Bernardi, priorem Grandimontensem.---Gratam habet ejus electionem, ejusque se precibus commendat. 1166
    III.---Epistola Petri Bernardi Vincenarum correctoris ad Guillelmum priorem Grandimontensem.---Annuntiat ei necem sancti Thomae Cantuariensis archiepiscopi. 1167
    IV.---Epistola Guillelmi prioris Grandimontensis ad Petrum Bernardi correctorem Vincenarum, olim priorem Grandimontensem.---Consolatur eum super morte sancti Thomae Cantuariensis archiepiscopi. 1167
    V.---Epistola Guillelmi de Trahinac, prioris Grandimontensis, ad Henricum II, Anglorum regem.---De nece sancti Thomae Cantuariensis archiepiscopi. 1168
    VI.---Epistola Petri Bernardi, ex-prioris Grandimontensis, ad Henricum II, Anglorum regem.---De nece sancti Thomae Cantuariensis archiepiscopi. 1169

GUILLELMUS DE TRAHINACO GRANDIMONTENSIS PRIOR SEXTUS.
    Notitia. 1177
    EPISTOLAE. 1177

[Col. 1524] GERARDUS ITHERII GRANDIMONTENSIS PRIOR SEPTIMUS.
    Notitia. 1177
    VITA S. STEPHANI DE MURETO. 1179
    Revelatio cujusdam fratris de depositione Willelmi de Trahinaco Grandimontensis prioris. 1179
    Vita B. Hugonis de Lacerta S. Stephani, Grandimontensis institutoris, discipuli, auctore Guillelmo Dandina. 1181
    Itinerarium fratrum Grandimontensium. 1221

ERMENGAUDUS.
    Notitia. 1235

CONTRA HAERETICOS.
    CAP. I.---Deum esse rerum omnium creatorem. 1235
    CAP. II.---Non esse duos deos. 1237
    CAP. III.---Legem Mosaicam a vero Deo datam et latam. 1237
    CAP. IV.---Moysen non fuisse magum. 1239
    CAP. V.---Matrimonium esse licitum. 1239
    CAP. VI.---Conceptionem et nativitatem Joannis Baptistae a bono angelo annuntiatam esse. 1242
    CAP. VII.---De Christi Incarnatione, Nativitate, Passione, Morte, Resurrectione, et num vere manducaverit ac biberit. 1243
    CAP. VIII.---De ecclesiis manufactis. 1246
    CAP. IX.---De altaribus. 1249
    CAP. X.---De cantu ecclesiastico. 1250
    CAP. XI.---De sacramento corporis et sanguinis Christi. 1251
    CAP XII.---De sacramento baptismi. 1255
    CAP. XIII.---De sacramento poenitentiae. 1259
    CAP. XIV.---De impositione manuum. 1262
    CAP. XV.---De esu carnium, et aliarum quarumdam rerum. 1264
    CAP. XVI.---De resurrectione mortuorum. 1266
    CAP. XVII.---De invocatione sanctorum et precibus pro mortuis. 1267
    CAP. XVIII.---De juramento. 1269
    CAP. XIX.---De occisione hominis. 1272

ADAM S. VICTORIS, CANONICUS REGULARIS 1273 CLEMENS III PAPA.
    Notitia. 1273
    Notitia diplomatica. 1273

EPISTOLAE ET PRIVILEGIA.


ANNO 1187.
    I.---Omnia monasteria congregationi Camaldulensi confirmat, eaque regimini prioris ejusdem congregationis subjicit. 1275

ANNO 1188.
    II.---Monasterio Regiae-Vallis ecclesias de Rengis-Valle et de Jovillare asserit. 1278
    III.---Monasterii Vallumbrosani protectionem suscipit et possessiones juraque confirmat. 1279
    IV.---Monasterii S. Michaelis Orticariensis protectionem suscipit, possessionesque confirmat. 1282
    V.---Ecclesiae S. Michaelis Aretinae protectionem suscipit, possessionesque ac privilegia confirmat. 1283
    VI.---Petente Mauritio episcopo Parisiensi, abbatias Herivallis, Hermeriarum, Montis Estivi et de Gif confirmat. 1284
    VII.---Monasterii S. Cassiani Carisiensis protectionem suscipit, possessionesque ac privilegia confirmat. 1285
    VIII.---Ad episcopos Scotiae.---Nuntiat iis Hugonem Sancti Andreae episcopum ab Urbano citatum, et contumaciter emanentem, episcopatu depositum esse, suadetque Joannem eligi. 1287
    IX.---Ad Willelmum regem Scotorum.---Ejusdem argumenti. 1287
    X.---Ad Henricum regem Angliae.---De eodem. 1288
    XI.---Ad clerum episcopatus Sancti Andreae.---Pro Joanne episcopo Sancti Andreae. 1289
    XII.---Ad omnes episcopos.---Pro eodem negotio. 1289
    XIII.---Mauricio episcopo Parisiensi concedit ut cum praebendas vacare contigerit, eas personis idoneis assignet. 1291
    XIV.---Ecclesiae Parisiensis possessiones et privilegia, petente episcopo Mauricio, confirmat. 1292
    XV.---Girardo, abbati Vizeliacensi et ejus successoribus usum sandaliorum concedit. 1292
    XVI.---Privilegiorum pro monasterio S. Angeli Pistoriensi. 1292
    XVII.---Balduino archiepiscopo Cantuariensi praecipit ut quidquid post appellationem a monachis Cantuariensibus ad sedem apostolicam factam, vel praedecessoris sui [Urbani III] prohibitionem in opere capellae actum sit, non differat demoliri. 1294
    [Col. 1525] XVIII.---Gunteramo episcopo Senensi ecclesiam in monte Bonitii sitam asserit. 1296
    XIX.---Privilegium pro monasterio S. Mariae Florentino. 1297
    XX.---Ecclesiae S. Mariae Grandigurgitis protectionem suscipit, possessionesque ac privilegia confirmat. 1298
    XXI.---Archiepiscopis et episcopis mandat, ne a prioribus et obedientiariis Cluniacensium fratrum, sine consilio abbatis et conventus, possessiones ecclesiarum distrahi, laicisque conferri patiantur. 1301
    XXII.---Ecclesiae Caminensis protectionem suscipit, ea lege ut Sifridus episcopus et ejus successores sedi apostolicae fertonem auri quotannis persolvant. 1301
    XXIII.---Hugoni abbati Cluniacensi monasterium Balmense asserit. 1303
    XXIV.---Monasterii Cluniacensis protectionem suscipit, et bona quaedam ac privilegia confirmat. 1305
    XXV.---Monasterii Cluniacensis possessiones omnes confirmat. 1307
    XXVI.---Abbatum S. Benedicti Padilironensium electionem jubet secundum monasterii Cluniacensis privilegia fieri 1310
    XXVII.---Hugoni abbati et conventui Cluniacensi monasterium S. Germani Antissiodorensis addicit. 1312
    XXVIII.---Archiepiscopis et episcopis interdicit ne de caetero, nisi cum ad Cluniacensium fratrum prioratus visitationis causa venerint, procurationes ab iis aliquas requirant. 1313
    XXIX.---Monasterii S. Mariae Flabonis-montis protectionem suscipit, bonaque confirmat. 1313
    XXX.---Bulla abbatiam B. Mariae de Herivalle confirmantis. 1314
    XXXI.---Universis episcopis significat de privilegio fratrum S. Mariae de Reno, ut a quocunque maluerint catholico antistite ordinentur. 1317
    XXXII.---Monasterio Cluniacensi Sanam villam asserit. 1317
    XXXIII.---Ad Willelmum regem Scotorum.---De exemptione ecclesiarum terrae suae. 1318
    XXXIV.---Monasterii S. Mariae Moncellensis protectionem suscipit, possessionesque ac privilegia confirmat. 1318
    XXXV.---Ecclesiam S. Mariae de Reno tuendam suscipit, et ejus bona ac privilegia confirmat. 1324
    XXXVI.---Abbatibus et fratribus ordinis Praemonstratensis decimarum immunitatem asserit. 1326
    XXXVII.---Priori de Fauresham et magistro Firmino mandat, ut bonorum Ecclesiae Cantuariensis invasores, si admoniti damna non resarserint, excommunicatos declarent. 1327
    XXXVIII.---Willelmo episcopo Wigorniensi et abbati Theokesbr. et priori S. Sepulcri de Warwic, mandat ut judicent inter canonicos de Kinildewrde et clericos Gnosbale. 1328
    XXXIX.---Ecclesiae S. Piati Sicliniensis protectionem suscipit, bonaque ac privilegia confirmat. 1328
    XL.---Ecclesiam S. Salvatoris Venetam tuendam suscipit, et ejus possessiones privilegiaque confirmat. 1329
    XLI.---Priori et capitulo S. Salvatoris Venetae oeconomi instituendi facultatem concedit. 1332
    XLII.---Canonicos ecclesiae S. Salvatoris Venetae solvendis decimis liberat. 1332
    XLIII.---Monasterii Praemonstratensis protectionem suscipit, possessionesque et privilegia confirmat. 1333
    XLIV.---Lanfranco episcopo Bergomati permittit ut Ecclesiae possessiones, invito capitulo alienatas, recolligat. 1335
    XLV.---Eidem significat se bonorum alienationes a Girardo decessore ejus invito capitulo factas rescidisse. 1335
    XLVI.---Parthenonem S. Mariae Molianensem tuendum suscipit, et ejus possessiones bonaque confirmat. 1335
    XLVII.---Lanfranco archiepiscopo Bergomati concedit ut clericos inobedientes poena afficiat. 1336
    XLVIII.---Conventui Cassinensi asserit pecuniam fratrum usibus a B. M. Petro abbate deputatam. 1336
    XLIX.---Ecclesiam S. Laurentii Florentinam tuendam suscipit, ejusque bona ac privilegia confirmat. 1337
    L.---Priori et fratribus Carthusiensibus concedit, ut quicunque inferioris religionis clerici sive laici ad ordinis eorum propositum duxerint ascendendum, liberum iis sit recipere. Alia privilegia addit. 1338
    LI.---Monasterii S. Benedicti Gualdenensis protectionem suscipit, possessionesque ac privilegia confirmat. 1339
    LII.---Sententiam praesente Urbano III latam inter [Col. 1526] sorores S. Hilarii et praepositum Florentinum confirmat. 1342
    LIII.---Privilegium pro ecclesia S. Joannis Modoetiensi. 1342
    LIV.---Privilegium pro ecclesia S. Germani. 1344
    LV.---Consulibus et populo Pisano significat, Petrum S. Caeciliae presbyterum et Soffredum S. Mariae in Via Lata diaconum cardinales missos esse ad componendam eorum cum Januensibus de Sardinia litem. 1346
    LVI.---Tammoni episcopo Verdensi, abbati Lunensi, et magistro scholarum Verdensi mandat ne parthenoni Levenensi curiam quamdam adimi ab Hortwigo archiepiscopo Hamburgensi patiantur. 1346
    LVII.---Privilegium pro ecclesia Ravellensi. 1347
    LVIII.---Ecclesiam Brandeburgensem tuendam suscipit et ejus bona et jura confirmat, rogante Balderamo episcopo. 1348
    LIX.---Brandeburgensis capituli possessiones et privilegia confirmat. 1349
    LX.---Ecclesiae S. Nicolai Stendalensis protectionem suscipit, bonaque et privilegia confirmat ea lege, ut auri uncia quotannis Ecclesiae Romanae persolvatur. 1351
    LXI.---Canonicis ecclesiae S Petri Romanae asserit privilegium ab Eugenio III concessum. 1353
    LXII.---Privilegium pro monasterio S. Gilberti Novem-Fontium, dioecesis Claromontensis. 1355
    LXIII.---Joachimum abbatem de Curatio hortatur ut Expositionem Apocalypsis et opus Concordiae compleat et diligenter studeat emendare. 1357
    LXIV.---Ecclesiae S. Mariae Vibergensis protectionem suscipit, bonaque ac privilegia confirmat. 1358
    LXV.---Absaloni, archiepiscopo Lundensi, permittit ut Ketillum, quondam praepositum S. Mariae Vibergensis, in sanctorum numerum referat. 1360
    LXVI.---Inter Marcum, episcopum Castellanum Venetum, et plebanos sacerdotesque ecclesiarum quarumdam de quibusdam decimis sententiam a Gerardo episcopo et Vitaliano archidiacano Patavino latam, probat. Ecclesiae S. Cantiani possessiones confirmat. 1361
    LXVII.---Sacerdotibus et clericis S. Mariae matris Domini portionem decimarum ipsis a Marco Nicolao, episcopo Castellano concessam apostolica auctoritate confirmat, atque bona ipsius ecclesiae salva et illibata decernit. 1364
    LXVIII.---Ecclesiam S. Cassiani Venetiarum sub S. Petri protectione recipit, atque ejusdem jura et redditus apostolica auctoritate confirmat. 1365
    LXIX.---Abbati S. Genovefae, decano et cantori Parisiensi mandat cogant Manassem episcopum Trecensem ut de ecclesia S. Lupi Trecensi canonicos regulares assumat et eos in ecclesia de Marigniaco instituat. 1367
    LXX.---Consulibus Grassensibus ecclesiam S. Honorati commendat 1368
    LXXI.---Ecclesiam Ragusinam, rogante Tribuno archiepiscopo tuendam suscipit, ejusque privilegia confirmat. 1368
    LXXII.---Ecclesiae S. Laurentii Florentinae protectionem suscipit, bonaque confirmat. 1371
    LXXIII.---Privilegium pro ecclesia S. Anscharii Bremensi. 1373
    LXXIV.---Fratribus ordinis Grandimontensis nuntiat se et Guillelmum et Stephanum a prioratu removisse. Liberum successoris eligendi arbitrium iis concedit. 1375
    LXXV.---Henricum, Campaniae comitem de composito fratrum Grandimontensium dissidio certiorem facit. 1376
    LXXVI.---Regulam Grandimontensem confirmat. 1376
    LXXVII.---Mauritio episcopo Parisiensi privilegium tribuit de procuratione et ei et ejus archidiaconibus, parochias circumeuntibus, a regularibus ecclesiarum canonicis praestanda. 1377
    LXXVIII.---Silvecano abbati et sacristae Aquensi mandat, ut monachos S. Victoris Massilienses tueantur contra canonicorum injurias. 1378
    LXXIX.---Ratisponensi et Frisingensi episcopis mandat, ut monasterium Alderspacense ab injuriis Alberti de Kam, qui monasterii advocatiam sibi arrogaverat, defendant. 1378
    LXXX.---Ad Henricum Bituricensem archiepiscopum.---Quod monachi et canonici regulares per oppida soli non morentur. 1379
    LXXXI.---Monasterii Jesu Nazareni Montis Aragonensis possessiones confirmat. 1379
    LXXXII.---Hartwigo archiepiscopo ecclesiaeque Hamburgensi asserit Lubecensem, Suerinensem, Racesburgensem, Woxullensem episcopatus suffraganeos. 1380
    [Col. 1527] LXXXIII.---Lubecensi, S. Pauli Bremensi, Stadensi abbatibus mandat, si Hartwigus archiepiscopus Hamburgensis monasterio Rameslensi T. abbatem juste praefecerit, ut hunc confirment. 1381
    LXXXIV.---Hartwigo Hamburgensi archiepiscopo asserit episcopatum Woxullensem. 1381
    LXXXV.---Privilegium pro monasterio Osterholtensi. 1382
    LXXXVI.---Privilegium pro ecclesia Furconiensi. 1382
    LXXXVII.---Donationes factas canonicis ecclesiae Caesaraugustae confirmat. 1383
    LXXXVIII.---Ordinis Praemonstratensis leges confirmat. 1383
    LXXXIX.---Litteris ad Guillelmum archiepiscopum Monteregalensem praecipit ut episcopi Syracusani usu pallii abstineant. 1384
    XC.---Guillelmi archiepiscopi Montisregalensis privilegia confirmat, palliique usum ei concedit. 1385
    XCI.---Sententiam episcoporum Equilensis et Torcellani pro susceptione episcopi Castellani ab abbate S. Nicolai de Litore in die Ascensionis confirmat. 1390
    XCII.---Inter ecclesias S. Triphonis, S. Nicolai de Praefecto, S. Salvatoris de Sere et ecclesiam S. Mariae in Campo-Martis latam ab Alexio presb. card. tit. S. Suzannae et Joanne diac. card. S. Theodori sententiam jubet ratam esse. 1391
    XCIII.---Privilegium pro monasterio Cassinensi. 1395
    XCIV.---Cassinense monasterium sub B. Petri et apostolicae sedis protectione suscipit. Coenobium idem, caeteris per Occidentem praeferendum esse declarat. Abbatem ejusdem coenobii in conventibus, superiorem caeteris abbatibus locum tenere ac priorem sententiam proferre decernit. 1395
    XCV.---Ecclesiam S. Michaelis Nonantulanam tuendam suscipit, ejusque possessiones et privilegia confirmat. 1396
    XCVI.---Monasterii S. Martini Metensis protectionem suscipit, disciplinamque ac possessiones confirmat 1398
    XCVII.---B[alduino], archiepiscopo Cantuariensi, praecipit, ut monachis Cantuariensibus quae abstulerit intra dies XL restituat. Privilegia et sedis apostolicae et Ecclesiae Cantuariensis in constituendo priore novo laedi vetat; alioquin R[adulfum], presbyterum cardinalem tit. S. Praexedis, legatum suum, severitate usurum ostendit. 1401
    XCVIII.---Monasterium S. Nicolai de Frutino tuendum suscipit ejusque disciplinam, possessiones et privilegia confirmat. 1403
    XCIX.---Pacem a Petro S. Caeciliae presbytero et Sofredo S. Mariae in Via Lata diacono cardinalibus conciliatam inter Pisanos et Januenses confirmat 1407
    C.---Privilegium pro Roffrido abbate Cassinensi. 1411
    CI.---Privilegium pro monasterio S. Petri Massae montis Neronis. 1412
    CII.---Ad preces Petri episcopi omnia privilegia quae Romani pontifices Signinae Ecclesiae quondam indulserant confirmat, ubi inter alia loca haec praecipue numerantur castella: Collis Medius, Mattelonicus, Gabilianus, Plumbinaria, Valmontonius, Lacus ac mons Fortinius.---Datum Laterani, XIV Kalend. Jan., ind. VII, anno 1188, pontificatus anno I.---Id totum jampridem eidem Petro episcopo Lucius III contulerat amplissimo privilegio, quod multum facit ad diffinienda confinia Signinae dioecesis. 1413
    CIII.---Capituli ecclesiae S. Alexandri Bergomatis jura quaedam confirmat. 1414
    CIV.---Ecclesiae SS. Felicis et Regulae Turicensis protectionem suscipit possessionesque confirmat. 1414
    CV.---Isaaco imperatori Constantinopolitano scribit. 1415

ANNO 1189.
    CVI.---Monasterium S. Salvii Florentinum tuendum suscipit, et ejus bona ac jura confirmat. 1416
    CVII.---Universis clericis per Norvegiam constitutis interdicit, »ne quis eorum, nisi forte ut tribuat poenitentiam et sacramenta ecclesiastica morientibus et prava opera dissuadeat, in expeditionem ire praesumat;« alioquin fore ut ea, quam archiepiscopus Nidrosiensis in eos protulerit, sententia a sese confirmetur. 1418
    CVIII.---Ad sorores ecclesiae Langenhorstensis. 1418
    CIX.---B[alduino], archiepiscopo Cantuariensi, eadem quae supra scribit, nisi quod non Radulphum sed Joannem, tit. S. Marci presbyterum cardinalem, apostolicae sedis legatum, nuntiat praecepta sua perficienda curaturum. 1419
    CX.---Monasterium Murense in protectionem S. Petri recipit omniaque privilegia ab Alexandro papa etiam data confirmat novaque superaddit. 1421
    [Col. 1528] CXI.---Monasterii S. Mariae Esromensis protectionem suscipit, possessionesque ac privilegia confirmat. 1423
    CXII.---Priori et fratribus Fontis-Avellanae concedit, ut monasterii S. Victoris statum corrigant. 1425
    CXIII.---Geraldo priori et fratribus Grandimontensibus significat, se Joanni presbytero cardinali tit. S. Marci, apostolicae sedis legato dedisse mandatum, ut Stephanum ordinis Grandimontensis intitutorem sanctis ascriptum esse palam faceret. 1426
    CXIV.---Ecclesiae S. Petri Duacensis protectionem suscipit, bonaque confirmat. 1427
    CXV.---Pistori episcopo Vicentino mandat, cognoscat num sorores S. Christianae, destructa ecclesia, aliam intra civitatem Tarvisinam, adversante episcopo aedificent; moniales coerceat. 1429
    CXVI.---Ecclesiam Senensem tuendam suscipit ejusque bona ac privilegia confirmat. 1430
    CXVII.---Sublacense monasterium ejusque bona, quae enumerat, sub sanctae Romanae Ecclesiae protectione confirmat, in lacu monasterii piscaria vel molendina construere absque abbatis licentia cuicunque prohibet; episcopum pro ecclesiarum dedicationibus et monachorum seu clericorum ordinationibus a summo pontifice expetendum, quod si id opportunitas temporis non permiserit, a quocunque ea recipere indulget, jurisdictionem in eodem coenobio habere cuicunque praeterquam sedi apostolicae interdicit; abbatis electionem ad monachos, consecrationem ad summum pontificem spectare declarat, poenas contra inobedientes decernit, benefactoribus benedictionem elargitur. 1432
    CXVIII.---Ecclesiae Ferrariensis protectionem suscipit et possessiones juraque confirmat. 1436
    CXIX.---Eberhardo Merseburgensi et Ottoni Eischtettensi episcopis mandat ut de vita et miraculis Ottonis I, episcopi Bambergensis, diligenter inquirant, eumque, nisi impedimenta invenerint, sanctis ascriptum declarent. 1438
    CXX.---Ottonem II episcopum Bambergensem de mandato Merseburgensi et Eischtettensi episcopis dato certiorem facit. 1438
    CXXI.---Monasterio S. Dionysii ecclesiam ecclesiam S. Blasii de Grandiputeo asserit. 1439
    CXXII.---Monasterii S. Matthaei de Castello, tutelam suscipit, disciplinamque, bona ac jura confirmat. 1440
    CXXIII.---Universum capitulum Trevirense et omnem clerum et populum per archiepiscopatum consistentem a Fulmari archiepiscopi et R. praepositi obedientia in spiritualibus et temporalibus absolvit. 1442
    CXXIV.---Monasterio S. Chrysogoni Jadrensis ecclesiam S. Murtini asserit. 1444
    CXXV.---Hermano magistro et fratribus hospitalis Hierosolymitani asserit ea quae Philippus archiepiscopus Coloniensis hospitali de Sancto Sepulcro Duisburgensi donaverat. 1444
    CXXVI.---Canonicis ecclesiae S. Thomae de Louvrea Parisiensis asserit possessiones a Roberto comite collatas. 1445
    CXXVII.---Praeposito et fratribus ecclesiae S. Nicolai Stendalensis privilegia concedit. 1446
    CXXVIII.---Universis episcopis praecipit, ut sacramenta, cum a fratribus ecclesiae S. Nicolai Stendalensis fuerint requisiti, dilatione et appellatione remota, impendant. 1446
    CXXIX.---Monasterium Baumburgense tuendum suscipit, ejusque possessiones ac privilegia confirmat. 1447
    CXXX.---Praeposito et fratribus S. Nicolai Stendalensis concedit, ut in parochiis quae ad eos pertinent, per se vel per capellanos ministrent. 1448
    CXXXI.---Praeposito et fratribus S. Nicolai Stendalensis permittit ut »decimas de manibus redimant laicorum, et eas suis successorumque usibus libere deputent.« 1449
    CXXXII.---Al. praeposito et fratribus S. Nicolai Stendalensis concedit, »ut nulli synodum in ecclesia eorum liceat celebrare, nec quisquam episcopus vel praelatus eos excommunicare aut eorum ecclesiam praesumat subjicere interdicto.« 1449
    CXXXIII.---Ad Ger. comitem et universum populum Ragusinum. 1449
    CXXXIV.---Monasterium S Quintini Bellovacensis in protectionem suscipit, disciplinamque et possessiones confirmat. 1450

ANNO 1190.
    CXXXV.---Sententiam de jure fundationis trium ecclesiarum de Chilcheim, Eimuotingen et Matra, ab O[ttone] quondam episcopo Constantiensi probatam, confirmat. 1453
    CXXXVI.---Abbati et conventui Cisterciensi asserit [Col. 1529] ecclesiam Schardeburgensem, a Richardo Anglorum rege donatam. 1454
    CXXXVII.---Ecclesiae Eboracensis suffraganeis et universis abbatibus, prioribus et populo ac clero per provinciam constitutis, Gaufridum, fratrem Ricardi, Anglorum regis, nuntiat archiepiscopum Eboracensem a sese agnitum esse. 1454
    CXXXVIII.---Miloni archiepiscopo Mediolanensi et ejus suffraganeis significat se [Theobaldo] episcopo Placentino mandasse, ut in consules Placentinos, nisi ab injuriis in ecclesias recessissent, graviter incederet. 1455
    CXXXIX.---Privilegium pro ecclesia Thenensi. Collata ab Alberto archidiacono ipsi confirmat. 1456
    CXL.---Privilegium pro ecclesia Rasdorfensi. 1456
    CXLI.---Parthenonis S. Cosmae Taliacotiensis tutelam suscipit, ac possessiones juraque confirmat. 1458
    CXLII.---Privilegium pro ecclesia Trevirensi. 1461
    CXLIII.---Willelmo episcopo Eliensi, rogatu Ricardi Anglorum regis, legationis officium committit. 1462
    CXLIV.---Fratrum Carthusiensium protectionem suscipit, possessionesque et privilegia confirmat. 1462
    CXLV.---Archiepiscopis et episcopis ordinem Carthusiensem commendat. 1463
    CXLVI.---Prioribus et fratribus ordinis Carthusiensis concedit, »ne alicui de prioribus aut fratribus sine consensu capituli domus suae licentia pateat appellandi.« 1464
    CXLVII.---Monasterio Eihamensi altaria duo asserit. 1465
    CXLVIII.---Pacem inter canonicos S. Vincentii et S. Alexandri Bergomates reconciliatam confirmat. 1465
    CXLIX.---Bulla canonizationis B. Malachiae. 1466
    CL.---Clemens III in litteris datis Viterbii, IV Nonas Augusti, pontificii sui anno III, alloquitur Floriacenses. 1467
    CLI.---Ecclesiae S. Crucis Guingampensis protectionem suscipit, possessionesque ac privilegia confirmat. 1467
    CLII.---Abbati S. Genovefae, decano et cantori Parisiensibus scribit de praebenda ecclesiae Meldensis, a P[etro] quondam episcopo Tusculanensi condita, secundum conditoris voluntatem conservanda. 1470
    CLIII.---Bulla pro confirmatione bonorum S. Mariae Deauratae Tolosanae. 1470
    CLIV.---Praeposito S. Mariae Magdeburgensi chirothecarum usum concedit. 1471
    CLV.---Monasterii S. Dionysii de Nogento protectionem suscipit, bonaque ac privilegia confirmat. 1472
    CLVI.---Mauritio episcopo Parisiensi hoc privilegium asserit ut quotiescunque decanatus vacaverit, redditum ejus percipiat. 1475
    CLVII.---Petente Mauritio, episcopo Parisiensi, concordiam inter Stephanum quondam episcopum et Theobaldum archidiaconum compositam conservari jubet. 1476
    CLVIII.---Mauritio episcopo (Parisiensi) scribit, mirari se quod archiepiscopus Senonensis parochianos ejus, »eo nesciente, et inrequisito ad alios judices mittat, interdum et propriae sententiae definitionem condemnet.« Concedit, »ut liceat ei sententiam salva appellatione promulgatam ipso jure proponere, et parochianis ne coram judicibus sic datis respondeant prohibere.« 1476
    CLIX.---Petente Alphonso, Castellae rege, in civitate Placentina sedem episcopalem constituit, dioecesimque a rege institutam confirmat. 1476
    CLX.---Waldemaro episcopo Slesvicensi asserit quam »Canutus rex Daniae, consanguineus ejus, ei et successoribus libertatem concessit, ut tam villici quam coloni ab omni gravamine regio vel officialium suorum liberi maneant et immunes; in cognitionibus quoque et exsecutionibus, quae prius per officiales regios tractari solebant, nunc nemini respondeant, sed ejus sint proprio mandato subjecti, nec ullius saeculari posthac sint subjecti potestati.« 1477
    CLXI.---Ad Petrum abbatem Hartesiensem.---Mettis damnationem chartarum contra antiquam libertatem Harteriensis Ecclesiae falsa suggestione acquisitarum, comprobat, ipsamque ecclesiam liberam esse confirmat. 1478

DECRETA CLEMENTIS III PAPAE.
    I.---Ad abbatem et archipresbyterum Montulanum.---Ut Gant. acolytho beneficium ablatum restituant. 1478
    II.---Ad Oddonem episcopum Verulanum.---De quodam matrimonio non dissolvendo. 1478
    III.---Ad Anconitanum archiepiscopum.---De lege ab Anconitanis statuta. 1479
    [Col. 1530] IV.---Ad episcopum quemdam.---De sacerdotibus qui reatum adulterii incurrerint, vel perjurii, vel falsi testimonii. 1479
    V.---Rescriptum ad quemdam archiepiscopum. 1480
    VI.---Ad quemdam archiepiscopum.---De absolutione eorum qui vocati ad judicium venire contemnunt et pro contumacia sua vinculo anathematis innodantur. 1480
    VII.---Ad quemdam episcopum.---De consecrando oratorio. 1480
    VIII.---Ad episcopum quemdam.---De appellationibus. 1481
    IX.---Ad Andegavensem episcopum.---Praevaleat semper quod a majori et saniori parte concilii fuerit statutum. 1481
    X.---Ad episcopum Segoviensem.---De Judaeis vel Saracenis ad fidem Christianam conversis. 1482
    XI.---Ad . . . ---Respondet de voto comitis cujusdam. 1482
    XII.---Ad monachos quosdam.---De ecclesiis ad eorum praesentationem spectantibus. 1482
    XIII.---Ad episcopum quemdam---De dissolvendo militis cujusdam matrimonio. 1483
    XIV.---Ad . . . ---De iis qui contra inhibitionem clandestina conjugia contraxerint. 1483
    XV.---Ad archiepiscopum Cantuariensem.---De B. militis matrimonio non dirimendo. 1484
    XVI.---Ad episcopum quemdam---De duobus viris qui duas acceperint sorores. 1484
    XVII.---Ad . . . ---De H. et R. mulieris matrimonio. 1484
    XVIII.---Ad episcopum quemdam.---Will. de Rimare divortium facere cum secunda uxore non debere. 1485
    XIX.---Ad quemdam.---De cujusdam electione probanda. 1485
    XX.---Ad Willelmum regem Siciliae.---De juramento fidelitatis ab haeredibus regis pontificibus Romanis praestando. 1486
    XXI.---Ad Abserentem episcopum et abbatem S. Andreae de Bergis.---De poenitentia injungenda presbytero cuidam, cujus vitio num famulus quidam mortuus sit incertum. 1486
    XXII.---Ad episcopum quemdam.---De quadam parochiana ejus quae, annos undecim nondum adhuc nata, Teutonico cuidam in matrimonium tradita fuerat, quamvis renitens. 1487
    XXIII.---Ad Formolensem episcopum.---Quaestionibus ejus respondet. 1487
    XXIV.---Ad Gotifredum Aquileiensem patriarcham.---De excommunicatorum absolutione. 1489
    XXV.---Ad sacerdotes quosdam---Quaestionibus eorum de accusatione matrimonii respondet. 1490
    XXVI.---Ad episcopum quemdam---De poenitentia sacerdotibus Graecis injungenda si eam sibi postulent pro filiis oppressis injungi. 1490
    XXVII.---Ad episcopum quemdam.---Ut W. ad legitimam uxorem redire compellat. 1491
    XXVIII.---Ad episcopum quemdam.---De canonico regulari qui in extremis agens proprium noluit resignare. 1492
    XXIX.---Ad praepositum Falc . . . ---Contra clericos militantes. 1492
    XXX.---Ad episcopum Siguntinum.---Si res aliter probari non potest, etiam in causa criminali compellendi sunt testes, etc. 1492
    XXXI.---Ad eumdem.---De Judaeis vel Saracenis ad fidem Christianam conversis. 1493
    XXXII.---Ad Joannem Lugdunensem archiepiscopum.---De ecclesiis conventualibus. 1493
    XXXIII.---Ad archiepiscopum de S Marino Tarantasino.---De removendo plebano Simoniace electo et de jure patronatus. 1494
    XXXIV.---Ad Rofridum SS. Marcellini et Petri presbyterum, cardinalem abbatem Cassinensem.---Ut de quaestione matrimonii inter Robertum et B mulierem decernat. 1495
    XXXV.---De eo qui cognovit consanguineam uxoris. 1495
    XXXVI.---Ad Gilbertum episcopum Claromontanum.---De jurejurando. 1496
    XXXVII.---Ad Caesaraugustanum episcopum.---De poenitentia injungenda Simoniacis. 1496
    XXXVIII.---Ad consules et populum Genuae.---De D. subdiacono qui puerum invitus necaverat. 1496
    XXXIX.---Ad archiepiscopum Cassinensem. 1497
    XL.---Ad Livoniensem episcopum et socios.---Concedit ut cibis utantur qui iis ab infidelibus apponantur. 1497
    XLI.---Ad episcopum quemdam.---Clericorum assultores [Col. 1531] et incendiarios nonnisi per Romanum pontificem absolvendos. Sacerdotem leprosum ab officio removendum. 1497
    XLII.---Ad Turonensem archiepiscopum.---De H. clerico. 1498
    XLIII.---Ad Abienensem episcopum.---Ut in ecclesiis quibusdam tot religiosas personas statuat quot earum redditus sufficiant. 1498
    XLIV.---Ad episcopum quemdam.---De his quae fiunt a majori parte capituli. 1499
    XLV.---Ad Walterium Rothomagensem archiepiscopum.---De concessione ecclesiae non vacantis. 1499
    XLVI.---Ad Asturicensem episcopum.---De praebendis. 1500
    XLVII.---Ad Allocensem electum.---De poenitentia injungenda H. comiti. 1500
    XLVIII.---Ad . . . ---De duello. 1501
    XLIX.---Ad capitulum Lucense.---De sententia excommunicationis 1501
    L.---Ad Joannem Ludimensem archiepiscopum.---Ne clericorum quorumdam appellationem admittat. 1501
    [Col. 1532] LI.---Ad Caesaraugustanum episcopum.---De praebendis vacantibus. 1502
    LII.---Ad Gerardum Bononiensem episcopum.---De magistrorum et scholarum hospitiis in inquilinorum injuriam non conducendis. 1502
    LIII.---Ad archiepiscopum Surrentinum.---De P. de Regali. 1503
    LIV.---Ad episcopum quemdam.---De C. subdiacono qui puerum invitus interfecerat. 1503
    LV.---Ad decanum Cama Cen . . . ---De novo censu ecclesiis dioecesis Morinensis non imponendo 1504
    LVI.---Ad R. canonicum Coloniensem in arte physica eruditum.---Suadet ne ad majores sacros ordines ascendat quod pluribus medicinas tribuerit qui inde mortis periculum incurrerint. 1505
    Epistola Richardi regis Anglorum ad Clementem III pontificem Romanum.---De pace facta inter ipsum et Tancredum regem. 1505
    Concordia inter D. papam Clementem III et senatores populumque Romanum super regalibus et aliis dignitatibus Urbis. (1188) 1507




[Col. 1531] FINIS TOMI DUCENTESIMI QUARTI.

