
PATROLOGIAE TOMUS CCVII.

PETRUS BLESENSIS BATHONIENSIS IN ANGLIA ARCHIDIACONUS.

TOMUS UNICUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CCVII.


PETRUS BLESENSIS BATHONIENSIS IN ANGLIA ARCHIDIACONUS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume title page
SAECULUM XII

PETRI BLESENSIS

BATHONIENSIS IN ANGLIA ARCHIDIACONI

OPERA OMNIA

JUXTA EDITIONES MELIORIS NOTAE, PARISIENSEM SCILICET ET OXONIENSEM, INTER SE COLLATAS PRELO ITERUM MANDANTUR, AD FIDEM MANUSCRIPTORUM CODICUM EMENDATA, NOTIS ET VARIIS MONUMENTIS ILLUSTRATA ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
VENIT 10 FR. GALLICIS.

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCVII CONTINENTUR.


PETRUS BLESENSIS.

Epistolae. 	Col. 1
Sermones. 	559
De transfiguratione Domini. 	777
De conversione S. Pauli. 	791
Compendium in Job. 	795
De amicitia Christiana et de charitate Dei et proximi. 	871
Passio Reginaldi principis Antiocheni. 	957
Dialogus inter regem Henricum II et abbatem Bonaevallensem. 	975
De duodecim utilitatibus tribulationis. 	989
Tractatus Quales sunt. 	1005
De Hierosolymitana peregrinatione. 	1057
Instructio fidei catholicae. 	1069
De confessione sacramentali. 	1077
De poenitentia a sacerdote injungenda. 	1091
De institutione episcopi. 	1097
Invectiva in Depravatorem. 	1113
Fragmentum de silentio servando. 	1125
Libellus de arte dictandi. 	1127
Poemata. 	1127
Appendix Actorum veterum. 	1157





Main volume text




[OPERA OMNIA PETRI BLESENSIS.]



PROLEGOMENA EDITIONIS PARISIENSIS CURANTE PETRO DE GUSSANVILLA PRESBYTERO CARNOTENSI
(PETRI BLESENSIS Bathoniensis in Anglia archidiaconi Opera omnia ad fidem manuscriptorum codicum emendata, etc. Parisiis, sumptibus Simeonis Piget, via Jacobaea, sub signo Prudentiae, 1667, in fol., cum privilegio regis.)




[Col. IX]
EPISTOLA DEDICATORIA Illustrissimo ac reverendissimo D. D. Ludovico BASSUMPETRAEO, Santonum episcopo, Petrus DE GUSSANVILLA, presbyter Carnotensis, S.

Quod jamdiu ardentibus votis exoptabam, Praesul illustrissime, ut publicum aliquod meae erga te gratitudinis et observantiae monumentum exstaret, id summo ac singulari Dei beneficio tandem aliquando sum consecutus. Fecit clarissimus Petrus Blesensis, ut hujusce rei feliciter exsequendae opportuna oriretur occasio. Ejus enim opera tertium edituro quaerendus mihi fuit patronus, cujus sub praeclaro nomine eamdem, quam a quadringentis et amplius annis sibi apud eruditos homines fecerunt, auctoritatem famamque retinerent. Ecquem vero Petri operum patronum quaerere vel potui, vel debui alium a te, vir praestantissime, cui tot ac tantis nominibus devinetus sum, ut licet quidquid in me est (quod sentio quam sit exiguum) in res tuas atque commoda conferrem, vel minimam tuorum in me beneficiorum partem non videar assecuturus. Enimvero singularem humanitatem ac benevolentiam, quam mihi olim apud te commoranti exhibuisti, et nunc quoque quantumvis indigno exhibes, attenta animi cogitatione dum perpendo, solam mihi vocem, solumque calamum superesse agnosco, quibus naturam tuam beneficam, animumque ad demerendos homines propensissimum praedicem.

Patere igitur publicam fieri gratitudinem meam, dum sub gloriosis auspiciis tuis, me curante, publici juris fiunt Petri Blesensis Opera, quae tali ac tanto patrocinio, quale et quantum est tuum, in hac tertia editione opus habebant. Cum enim qui ea primo edidit Jacobus Merlinus, Michaelis Lingonensis episcopi; et qui secundo, Joannes Busaeus Wolfgangi archiepiscopi Moguntiacensis S. R. I. electoris et cancellarii patrocinium ambiverint, ad eadem tertium publicanda non advocandus fuit patronus, qui generis nobilitate, rebus praeclare gestis, virtutibus ac dignitate Michaele atque Wolfgango foret inferior: ut suo splendori suaeque integritati omnino restituta in hominum eruditorum manus devenirent; qui ea non nisi mutila et imperfecta suis in bibliothecis asservabant. Praeterquam enim quod ea quae jam semel et iterum prodierant in lucem, multis in locis accuratius emendavi, melioremque in ordinem digessi, alia quoque multa adjunxi, cum ex ipsius Petri Blesensis operibus nondum publicatis, tum ex aliis aliorum auctorum scriptionibus, quae ad plenam atque perfectam horumce operum elucidationem aliquo pacto pertinebant.

Sed alia quoque ratio est cur in Petri Operum nuncupatione auctoritatis tuae auxilium implorem. Nimirum effulgere in te animadverto virtutes quas Bathoniensis noster archidiaconus episcopis necessarias esse, in epistolis ac praesertim in libro De institutione episcopi profitetur: sicque nemo est qui cum in capite libri Petri Opera tibi inscripta esse intellexerit, expressam ad vivum eorum quae Petrus Blesensis docuit imaginem statim ab ipso limine non videat. Non enim indignis generoso homine assentationibus, non assiduis salutationibus, non importunis precibus, non vana meritorum aut doctrinae ostentatione, sed unis virtutibus, tanquam gradibus ad pontificios apices ascendisti. Episcopatum igitur non ambitum, non petitum, ac ne optatum quidem adeptus, fidem Deo primum, deinde et regi sinceram semper sanctamque praestitisti. In episcopii reparationem, in majoris ecclesiae tuae jamdudum a Calvinianis dirutae restitutionem, in egentium alimoniam, curam et operam ac pecuniam impendis. Praecipue memor Domini nostri pacem se suam dare apostolis ac discipulis suis, pacem se eis relinquere paulo ante mortem affirmantis, dissidentibus ad concordiam revocandis incumbis. Nec clerici modo, sed etiam saeculares, etiam potentes tuae dioeceseos viri, haeretici, quoque ipsi probitati tuae confisi, mansuetudine ac humanitate invitati, ad te decurrunt: te litium suarum judicem atque arbitrum faciunt; de controversiis suis apud te disceptant, et decretis tuis libentius quam senatusconsultis acquiescunt. Haec sunt vere episcopalia officia, quibus tu saepissime haereticos ad fidem Catholicam convertisti.

Possem, vellem etiam de te alia multa hic referre, et quidem maxima, quae ipse vidi, et quorum testis fui, nisi pro ea, qua in me vales auctoritate, perpetuum mihi silentium imposuisses. Satis erit modo, si serena atque explicata fronte Petri Blesensis Operum nuncupationem excipias, ipsamque ut immortale mei erga te cultus argumentum et observantiae testimonium intuearis. Quod de humanitate tua illa mihi facile polliceor. Vale, antistes illustrissime.

Data Lutetiae IV Kal. Aprilis, anno Domini 1667.




[Col. XI]
PETRI BLESENSIS VITA Ex ipsius potissimum epistolis et scriptoribus coaetaneis concinnata.

[Col. XIA] Petrus noster, cujus nomen toto jamdudum orbe clarissimum est, natione Gallus, patria Blesensis fuit. Quamvis enim epist. 20 et 46 Anglum se ipse praedicet, Gallum tamen et Blesis urbe Galliae nobilissima ortum esse, vel ex ipsis epistolarum ejus ac tractatuum inscriptionibus manifestum est, in quibus ubique se Petrum Blesensem dicit: neque alia omnino de causa Anglum vocari, quam quod annos viginti sex in Anglia transegerit. Hinc epist. 93 Gallum se disertis verbis profitetur. Sumus, frater, in dulci Francia, etc. Mihi sufficit si illic vivam et moriar, ubi natus sum et nutritus. Hinc fratrem suum Guillelmum Blesensem nominat in epist 90 et 93. Hinc Petrum quemdam e conterraneis suis vocat Blesensem, epist. 76 et 77. Hinc denique Anglicani exsilii (se enim dicit exsulem) pertaesus, epist. 160 Odoni de Soliaco, Parisiensi episcopo, scribens ex Anglia, ardentissimo patriae desiderio teneri se ita confitetur: Heu mihi! quia incolatus meus prolongatus [Col. XIB] est tanto tempore, et non est qui compatiatur exsuli, non est qui commoveatur super contritione Joseph. Nunquid semper ero vagus et profugus super terram? Nemo finem imponet peregrinationi meae, ut saltem semel ante supremi spiritus exhalationem in nere nativo mihi liceat respirare.

Parentes habuit de optimatibus Minoris Britanniae virtute conspicuos, satis divites, quibus etiam ad pauperum usus facultates abundanter sufficerent (epist. 41). Quod fratres habuerit alios a Guillelmo Blesensi, quem abbatem in Sicilia fuisse ait (epist. 93), quique ejus hortatu dimissa abbatia ultimi ordinis monachis accenseri voluit, non possum asseverare. Illud scio, ex epist. 36, sororem habuisse sanctimonialem, Christianam nomine, et ex epist. 131 et 132, nepotem unum aut forsitan duos, sed an ex fratre aut ex sorore non declarat.

Adolescens ingenuis artibus et politioribus litteris Lutetiae, ad quam tanquam ad celeberrimum scientiarum [Col. XIC] emporium undique concurrebatur, strenuam navavit operam; poeticae autem imprimis et oratoriae maxime incubuit. Poeticae quidem, ut epist. 76 sic innuit: Ego siquidem nugis et cantibus venereis quandoque operam dedi: sed per gratiam illius qui me segregavit ab utero matris meae, rejeci haec omnia a primo lumine juventutis. Oratoriae vero, quemadmodum aperte probant haec verba epist. 26: Lex saecularis gloriosa supellectili verborum, leporeque et orationis urbanitate lasciviens, me vehementer allexerat, et inebriaverat mentem meam. Atque idcirco in epist. 8 scribit se, cum Bononiae apud Italos ageret, condiscipulorum suorum precibus frequentes oratiunculas habuisse ad studiosos jurisprudentiae auditores. Quod eum etiam indicat jus utrumque, pontificium videlicet atque Caesareum, non ignorasse.

In medicina quantum profecerit demonstrat epistola 43. Quantum in mathematicis, praefata epist. 8 manifeste etiam declarat.

[Col. XID] Verum relicta Bononia, Lutetiam Parisiorum reversus, omnibus hisce disciplinis nuntium remisit, ut unius theologiae studio totum se traderet (epist. 26). Et quemadmodum erat praestanti ingenio, tantum [Col. XIIA] brevi tempore in hac divina scientia progressum fecit, ut eam devorasse potius quam didicisse creditus sit: atque inter praestantissimos aevi sui theologos, maxime ob reconditam Scripturae sacrae scientiam, quam ipsius scripta demonstrant, merito annumerandus.

Et sane certissimum ipsius ingenii praestantiae argumentum vel illud unicum esse potest quod in epist. 92 ait se dum unam scriberet epistolam, tres alias maxime diversas inter sese totidem viris dictasse: Ad veritatem, inquit, non ad jactantiam dico: vidit quandoque dominus Cantuariensis, et vos ipsi cum eo, multique alii, me de diversis materiis tribus dictare scriptoribus, et uniuscujusque calamo festinanti satisfacere, meque quod de solo Julio Caesare scribitur, quartam epistolam dictare et scribere. Quod si alicui res ista in dubium venit, facti quaeso experientia faciat dicti fidem.

Eximiam Blesensis nostri erga Deum charitatem [Col. XIIB] quid opus est hic attingere? Hanc plurimae ipsius epistolae ad monachos, sanctimoniales, aliosque virtutis laude praecellentes viros scriptae contestantur; in quibus suavissimus quidam Christianae pietatis odor ita legentium animos afficit, ut nescio quibus igniculis se totos penetrari atque inflammari sentiant. Neque vero ipsi soli pietas illa utilis erat atque proficua, sed et in alios, occasione data, sese diffundebat, maxime cum de ecclesiastica disciplina sanctorumque canonum observatione agebatur. Tunc enim neque laboribus parcebat neque vigiliis. Tunc sui ipsius commodi suarumque rerum oblitus, Dei causam, vel adversus principes viros et sacrorum antistites acriter defendebat. Sic enim Richardum Cantuariensem archiepiscopum, cujus familiaris erat atque domesticus, severe corripuit (epist. 5): necnon et palatinos quosdam episcopos, qui, neglectis gregibus fidei suae commissis, in Siculi regis aula diutius demorabantur, ut observat [Col. XIIC] Rocchus Pyrrhus abbas Siculus in Notitia Siciliae, his verbis: Petrus Blesensis scripsit commentarium De institutione episcopi adversus Siculos antistites, qui ad obsequium regis, neglecto suo grege, versarentur in palatio. Nam ii, si vera narrat Richardus Cantuariensis archiepiscopus in litteris ad Alexandrum III per Petrum Blesensem scriptis, per septennium vel etiam per decennium a curia non recedebant.

Quam addictus Romanae sedi fuerit Petrus noster satis superque indicavit, cum ab Alexandri III partibus invicto animo stetit adversus Octavianum antipapam, a cujus satellitibus Romam pergens comprehensus est et spoliatus, ut ait ipse (epist 48), post emensum scilicet Lutetiae studiorum suorum curriculum, cum forte Bononiam iret, et antequam in Siciliam proficisceretur, scilicet anno Domini 1163, siquidem obiit Octavianus anno 1164. Tum etiam cum denarium S. Petri, ut appellabant, eleemosynam scilicet a regibus Angliae pro Anglorum [Col. XIID] schola in urbe Roma ab antiquo institutam solvi curavit; idque Henrico II admodum repugnandi, demum persuasit, ne pius princeps pauperes eleemosyna ipsis a majoribus suis legata fraudasse videretur. [Col. XIIIA] Ea de re audiendus Petrus ipse in Invectiva contra depravatorem operum suorum his verbis: Bonae memoriae rex Henricus pro denario S. Petri quandoque adversus duos priores ordinis tui inexorabiliter et irreconciliabiliter excanduerat. Nemo praesumebat se opponere ex adverso: ego steti in confractione pro eis, et in tempore iracundiae factus sum reconciliatio.

Unum porro praeceptorem ac magistrum agnoscit Joannem Saresberiensem, postea Carnotensem episcopum, virum omni scientiarum genere excultissimum: cujus laudes cedro dignas et obelisco Polycraticus, quem de nugis curialium edidit, ad sempiternam hominum memoriam transmittit.

Hoc igitur doctore tam illustri usus Blesensis noster, ad sublimem scientiarum apicem conscendit Quo factum est ut plerisque principibus viris acceptissimus fuerit, atque ab iisdem summis affectus honoribus. At enim a Rotrodo e comitum Perticensium [Col. XIIIB] familia Rothomagensi archiepiscopo et Siculorum reginae avunculo circa an. Domini 1167 in Siciliam missus, Guillelmo II regi Siculo praeceptor datus est, ipsiusque litteris ac diplomatibus obsignandis praepositus, et maxima valuit apud Siculos auctoritate, veluti testatur in ep. 131, ad nepotem suum monasterioli priorem his verbis: Tu frequenter ex ore ipsius papae qui nunc sedet, ac plerisque cardinalibus ejus, qui in diebus meis legatione functi sunt, fratris etiam mei, et abbatis S. Dionysii, aliorumque magnatum qui in terra sunt, relatione cognoscere potuisti, quod cum in Sicilia essem sigillarius et doctor regis Guillelmi II, tunc pueri, atque post reginam et Panormitanum electum dispositio regni satis ad meum penderet arbitrium, etc.

Reversum in Franciam paulo post Henricus II ad se evocavit in Angliam, atque ad regem Francorum magnis de rebus misit. In aula Henrici tandiu versatus est Petrus, donec quietioris vitae cupiditate succensus, [Col. XIIIC] ad Richardum Cantuariensem archiepiscopum concessit, cujus cancellarium se in epist. 38 et 130 limine appellat. Hujus etiam archiepiscopi nomine legatus ad Henricum II missus est, de gravissimis Ecclesiae rebus cum eo acturus. Denique, mortuo Henrico II, in aula Eleonorae Anglorum reginae commoratus, multas pro ea epistolas dedit ad diversos.

Praeter illam vero quam auctore Richardo Cantuariensium archiepiscopo ad Henricum II suscepit legationem, duabus aliis maxime insignibus functus est. Altera anno 1176, ad Alexandrum III Rom. pont., ut coram eo Richardi ejusdem causam ageret adversum Rogerum S. Augustini Cantuariensis abbatem designatum, qui ab archiepiscopo Cantuariensi in monasterii sui ecclesia consecrandum se contendebat, contra quam fieri debere in matre ecclesia Cantuariensi affirmabat Richardus. Verum Rogero abbati res ex voto cessit, uti narrat Willelmus Thorn in Chronicis Angliae, ad ann. Christi 1176. [Col. XIIID] Altera vero anno 1187, ex occasione litis quam Balduinus, itidem Cantuariensis archiepiscopus, cathedralis ecclesiae suae monachis intentaverat: volebat nimirum Balduinus collegiatam canonicorum saecularium ecclesiam excitare in monachorum, qui hujus ecclesiae canonici erant, detrimentum. Re ad Urbanum III per Petrum nostrum delata Cantuar. archiep. causa cecidit, ut videre est apud Gervasium Dorobernensem in Henrico II, ad an. 1178.

Neque immerito sane Blesensi nostro gravissima negotia commissa sunt, magnique honorum ac dignitatum tituli ab amplissimis viris delati. Ea enim erat vitae integritate morumque sanctimonia, ut ad unius Dei gloriam et Ecclesiae Catholicae commodum se suaque omnia referre videretur. Nam quid agit aliud, cum in epist. 130 Guillelmum Siciliae regem Ecclesiae jura invadentem, et episcopos pro nutu et arbitrio suo deligentem severe corripit? Quid aliud cum in ep. 123 exspectet ut vel opportuna exsilii [Col. XIVA] vel martyrii occasio se offerat? Quid aliud summa illa quam exhibuit in morbis et aerumnis patientia, de qua loquitur in ep. 31. Quid aliud cum Henrici II Anglorum regis aulae valedixit, ut securius saluti suae consuleret? Ductus equidem (inquit ille initio epist. 147) quodam spiritu ambitionis, me totum civilibus undis immerseram, et eorum quae retro sunt oblitus, me ad anteriora, sed non more Apostoli porrigebam. Verumtamen castigans castigavit me Dominus, et morti non tradidit me. Quem lecto doloris affigens, in corpus parvum, abjectum et miserum spiritum suae indignationis effudit. Anxiabar ad mortem; jamque animae et corporis divortium certissime imminebat; sed intelligens Pater misericordiarum quia datura esset mihi vexatio intellectum, iratus misericordiae recordatus est, simulque spiritum irae suae cohibuit, et a me ambitionis spiritum exsufflavit. Sic pallium cum Joseph, cum Matthaeo telonium, sindonem cum Joanne, cupiditatis hydriam cum Samaritana [Col. XIVB] relinquere et abjicere decrevi. Adjuvit me Dominus, et ambitionis ardorem, quem prius in me torrentes auri et argenti temperare non poterant, ros divinae miserationis exstinxit. Denique quid aliud indicat Christiana illa humilitas, qua motus ad sacrum presbyteratus ordinem nisi aetate admodum provecta promoveri se non est passus (epist. 127 et 139)? Neapolitanum archiepiscopatum, episcopatum, quoque his in partibus alium semel atque iterum sibi oblatum recusavit, et honorem, ut ipse ait epist. 131, ex onere metiens, motus ambitiosos ad sobrios mediocritatis terminos limitavit.

Quanquam autem ex nonnullis ipsius epistolarum locis divitias ambiisse suisque commodis plus aequo serviisse videatur, nihilominus tamen quanto studio paupertatem coluerit ex ejus epist. 58 satis intelligitur. Et revera quomodonam divitias ambiisse suisque commodis studuisse putandus est, qui decanatu quodam cessit in Cisterciensium monachorum [Col. XIVC] gratiam (epist. 152), propterea quod corruptos canonicorum suorum mores non posset in melius emendare? Qui in epist. 5 Richardum archiepiscopum Cantuariensem, cujus erat cancellarius, acrioribus verbis insectatur, quod commissum sibi gregem ea qua per erat sollicitudine non regeret. Qui unica Carnotensis Ecclesiae praebenda contentus, in principis Guillelmi Senonum archiepiscopi domicilium recipi exoptabat. Qui denique senio confectus, ad eam egestatem venit, ut quantumvis pluribus ab Henrico II beneficiis affectus, quantumvis duorum olim Cantuariensium archiepiscoporum cancellarius, Bathoniensi archidiaconatu invidorum quorumdam ac malivolorum hominum factione pulsus est, et postmodum Lundinensi archidiaconatu donatus, cui revera honoris plurimum, emolumenti parum annexum erat, ad Innocentium III Rom. pont. scripsit (epist. 151), ut aliquem sibi reditum provideret, quo archidiaconi Londinensis munus digne posset sustinere.

[Col. XIVD] Tandem ejus virtus (quod plerumque summis et optimis viris accidit) invidiae telis patuit, adeo ut in Invectiva contra obtrectatorem necesse habuerit famam suam adversus cujusdam hominis malivoli calumnias tutari, et epist. 149 archidiaconi dignitatem imposturis quibusdam sibi jam seni ereptam fuisse conqueratur. Verum ad cumulum malorum omnium accessit quod, omni calamitatum aerumnarumque genere conflictatus, in alieno solo, quod exsilium in epist. 160 appellat, extremum vitae diem clauserit, non in patria sua, quod maxime in votis habebat. Cum enim in summa senectute ad Odonem Parisiensem episcopum scriberet, eumque rogaret ut se ab exsilio liberaret, epistolam ita concludit: Cui non licet in patria vivere, saltem liceat sepeliri

Obiit in Anglia, si historicis fides, anno reparatae salutis humanae 1200. Nam licet de ipsius mortis anno nihil certi atque explorati habeamus, quo tamen obierit tempore ex epist. 151, ad Innocent. III [Col. XVA] data circa annum 1199, licet aliquatenus conjicere.

Quanti non a popularibus suis modo, sed etiam ab exteris, praesertim Anglis habitus sit, docet Nicolaus Harpfeldius, Anglicus auctor, qui in Historiae Anglicanae capite 20 de eo sic loquitur: Petri Blesensis amplae dotes non patiuntur ut nuda et simplici eum nomenclatura dimittam. Fuit enim vir omni genere doctrinae pro illis temporibus excultissimus, non Anglus ille quidem, sed homo Gallus, quem propter eruditionem et prudentiam plurimi fecit Henricus II. Ejus opera usus est saepe in legationibus apud exteros obeundis. Et Balduini ille causam Romae a rege et Balduino missus contra monachos strenue tutatus est. Qua in re amarius eum Gervasius exagitat quasi architectum et principem omnium illarum turbarum. Videtur fuisse vir ingenui et liberalioris animi in vitiis non solum amicorum et mediocrium, sed et principum virorum reprehendendis. Nec sibi temperat quominus amicum quemdam, qui Carthusianorum, cui se dederat, disciplinam reliquerat; Richardum [Col. XVB] Saresberiensem archidiaconum, et Roffensem episcopum, [Col. XVIA] venationum et aucupii plus justo studiosos: sed et Richardum [al. Richardos] Bathoniensem et Cantuariensem episcopos officii sui admoneat, atque apud ipsum regem queritur de injuriis quibus populum vicecomites, et ii quibus regiarum silvarum custodia credita erat, afficerent. Regem de nece D. Thomae accurate purgat, ostenditque quantum praesidii in omnibus suis angustiis in demortui precibus et patrocinio poneret. Videtur fuisse ab epistolis Richardo Cantuariensi, et inter praecipuos amicos Joannem Carnotensem coluisse, ad quem variae epistolae visuntur. Quarum lectionem tanti fecit Henricus rex, ut admonuerit omnes eum suas epistolas colligere, quas magno legendi desiderio teneri se dicebat. Fuit Bathoniensis archidiaconus, et deinde Londinensis, postremo Cantuariensis. Sacerdotio ornatum tradunt. Et quantum ego hactenus legi, reperio quod se diaconum appellet, non sacerdotem. Inter alia multa quae lucubravit, scripsit Vitam Wilfridi archiepiscopi, et confessoris [Col. XVIB] Guthlaci, et pervenit usque tempora Richardi regis.




[Col. XV]
PRAEFATIO AD LECTOREM.

[Col. XVB] De Petro Blesensi satis superque in ejus Vita diximus, nunc de operibus ipsius paucis te monitum volo, benevole Lector. Ante annos 150, id est anno 1519, Petri Blesensis opera in unum corpus a se redacta publici juris fecerat Jacobus Merlinus, doctor theologus Parisiensis, vir singularis doctrinae et pietatis, qui et majoris ecclesiae poenitentiarius, et ecclesiae S. Mariae Magdalenae in civitate archipresbyter fuit, qui etiam Concilia generalia in unum volumen collegit, et multa alia opera edidit. Hic primus [(a) 1Kb] cum Petrum Blesensem, qui olim tantopere in Ecclesia refulserat, in tenebris fere delitescere aegre ferret, eum summo labore edendum curavit, licet editionem hanc minus correctam et in pluribus mancam ob exemplarium inopiam reliquerit. Hunc secutus octoginta post annos, scilicet anno 1600, Joannes Busaeus, vir aeque doctus ac pius, scriptisque suis satis notus, eodem studio [Col. XVC] inflammatus, Petrum Blesensem in lucem iterum produxit. Quia tamen Merlini editionem non viderat, quaedam quae in ea edita fuerant praetermisit, nempe Sermones, tractatum De perfidia Judaeorum, et maximam partem tractatus De amicitia Christiana; quos tamen tractatus duos quinque post annis, inventis novis mss. codicibus edidit in volumine quod Paralipomena Petri Blesensis inscripsit. Ambobus, utpote de republica Christiana litteraria bene meritis, magnam habemus gratiam; verum cum utriusque editionis exemplaria jamdudum deessent, et a viris doctis summo studio efflagitarentur, ac nemo huic operi manum admoveret, ego, studiosorum licet minimus, libentissime hunc laborem amicorum consilio suscepi, quem in utilitatem Ecclesiae, pro qua sola laborare institui, redundaturum videbam. Quid in hac editione praestiterim, paucis accipe, amice Lector. Ex duobus prioribus editionibus unam fecimus, ita ut quae in una deerant [Col. XVD] ex altera suppleremus. In nostra porro editione exemplar Busaei utpote sincerius secuti sumus, quod tamen in multis ope mss. codd. undequaque conquisitorum quam accuratissime fieri potuit emendavimus. Verum epistolarum argumenta, variantes [Col. XVIB] lectiones cum notis, elenchos, indices et marginales notas, ut et breves indices duos proverbiorum et vocum barbararum quales edidit, retinuimus. Sermones autem Petri Blesensis genuinos jam a Merlino editos restituimus; quos quidem emendatiores dare non licuit, cum nulla eorum exemplaria mss. quantacunque adhibita diligentia et inquisitione reperire potuerimus; notas solum marginales, et Scripturae loca, quae deerant, apposuimus. His addidimus sermonem eximium, scilicet 75, in duos Psalmi XCIII versiculos opera R. P. D. Simonis Guillemoti monasterii Sancti Ghisseni in Hannonia subprioris, qui eum ex codice manuscripto Camberonensis coenobii non sine labore descriptum benigne ad nos transmisit. Plura etiam de novo adjecimus; scilicet cum multa adhuc Blesensis opera in bibliothecis delitescere didicissemus, nulli labori, nullis etiam impensis pepercimus, ut ea recuperare [Col. XVIC] possemus.

Tandem post diuturnam et anxiam propter bellorum calamitates exspectationem duos insignes tractatus accepimus ex bibliotheca Oxoniensi, scilicet De utilitate tribulationis, et Quales sunt. Hoc autem beneficium acceptum referimus clarissimi viri Henrici Justelli Christophori filii singulari humanitati, ad quem hi duo tractatus ab eruditissimo viro D. Vallis, professore Savilliano geometriae in Academia Oxoniensi, non sine magno labore emendati missi sunt.

De utilitate operum Petri Blesensis nihil dicam: judicium enim meum proferre post tot ac tantos viros, qui a 500 prope annis cum laudibus extulerunt, magnae temeritatis esset: cum vix ullus auctor celebris reperiatur qui honorificam de eo mentionem non fecerit, quantum ad historiam et ad mores, atque etiam ad sanam Ecclesiae doctrinam pertinet, ut non immerito inter postremos Ecclesiae [Col. XVID] Patres annumerandus nonnullis videatur.

Haec sunt quae in universum de operibus Petri Blesensis dicenda habuimus, amice Lector. Nunc per partes singula examinanda sunt. Sed prius operum omnium Catalogus texendus.




[Col. XVII]
CATALOGI OPERUM PETRI BLESENSIS.



I. EX IPSOMET DESUMPTUS.
[Col. XVIIA]

PETRUS Blesensis in opusculo, quod Invectivam contra depravatorem operum suorum inscripsit, de quibusdam a se jam in lucem editis ita scribit: me non solere magnates palpare in vitiis suis, aut laudare peccatorem in desideriis animae suae, apparet:

    In Compendio meo super Job.
    In Epistolis meis.
    In libro Exhortationum mearum.
    In Dialogo meo ad regem Henricum.
    In Tractatu meo de Jerosolymitana peregrinatione.
    In libro meo de praestigiis fortunae.
    Et in opere meo novello de assertione fidei.
    In libro contra perfidiam Judaeorum.
    In libro de confessione et poenitentia.
    In eo qui Canon episcopalis inscribitur.
    Et in quamplurimis aliis scriptis meis, etc.


[Col. XVIIB] Hactenus ille. Quae autem sint illa quamplurima scripta, nusquam indicavit. Tantum initio Compendii super Job duplex citatur tractatus:

    Tractatus de transfiguratione Domini.
    Tractatus de conversione sancti Pauli apostoli.


Et in fine epistolae 14, quae est ad sacellanos Henrici II regis Anglorum, citatur

    Liber de rebus gestis Henrici II regis Anglorum.





II. EX JOANNE TRITHEMIO, DE SCRIPTORIBUS ECCLESIASTICIS.

Petrus Blesensis, archidiaconus Bathoniensis, Joannis Carnotensis praesulis amicus familiaris, ad quem nonnullas dictavit epistolas, vir in divinis Scripturis studiosus et eruditus, atque in saecularibus litteris egregie doctus, ingenio acutus et vehemens, qui vitia principum et praelatorum non palpare, sed arguere noverat, propter eruditionem et vitae honestatem [Col. XVIIC] apud reges, principes et episcopos in pretio habitus, multa scripsit opuscula, e quibus ista feruntur.

    De amicitia Christiana lib. I. Quoniam diminutae sunt.
    De poenitentia salutari lib. I. Rogasti me, ut tibi.
    De accelerando passagio lib. I. Quis dabit capiti meo.
    De qualitate poenitentiae lib. I. Nimia tui rigoris.
    De studio sapientiae lib. I. Divisus es, et cor tuum.
    Contra depravatorem lib. I. Exhortatiunculam tuam.
    Exhortatio ad abbatem lib. I. Electi estis a vestris.
    De officio episcopi lib. I. Petis instantius.
    De periculo praelatorum lib. I. Quoties recolo verba.
    De vita clericorum curialium lib. I. Gratias ago gratiae.
    Epistolarum num. 194 lib. I. Rogatus a vobis.
    [Col. XVIID] De praestigiis fortunae lib. I.
    Scripsit et alia plura. Claruit sub Frederico I imperatore anno Domini 1160.





III. EX CENTURIA XIII SCRIPTORUM BRITANNIAE, CAP. I, ET BIBLIOTHECA C. GESNERI POSTREMO AUCTA.

    De amicitia Christiana lib. I.
    De poenitentia salutari lib. I.
    De accelerando passagio lib. I.
    De qualitate poenitentiae lib. I.
    Sermones de jejunio lib. I.
    De sapientiae studio lib. I.
    Contra depravatorem lib. I.
    [Col. XVIIIA] Exhortationes ad abbatem lib. I.
    De officio episcopi lib. I.
    De praestigiis fortunae lib. I.
    De periculo praelatorum lib. I.
    De vita clericorum curialium lib. I.
    Epistolarum numero 194 lib. I.
    De synodis celebrandis lib. I.
    Canon episcopalis lib. I.
    Vita patientis Job lib. I.
    Vita Wilfridi archiepiscopi lib. I.
    Vita Guthlaci confessoris, lib. I.
    Dialogus regis et abbatis lib. I.
    De peregrinatione Hierusalem lib. I.
    Sermones in festis diebus lib. I.
    De Conversione D. Pauli lib. I.
    De Transfiguratione Domini lib. I.
    De assertione fidei lib. I.
    Testimonia fidei Catholicae lib. I.
    De Judaeorum perfidia lib. I.
    [Col. XVIIIB] Manipulus florum lib. I.
    Acta Henrici II lib. I.
    Piarum exhortationum lib. I.


Gerardus Joannes Vossius lib. III De historicis Latinis mentionem facit cujusdam opusculi Petri Blesensis his verbis: Idem (Petrus Blesensis) rogatu abbatis et conventus Croilandiensis, Ingulphae Historiae appendicem adjecit, qua historiam illam ad sua usque tempora perduxit, ut adnotavit Brianus Tuvinus lib. I De antiquitate Oxoniensis academiae, ubi et ex appendice ea illustrem adducit. Locus is iisdem verbis legitur in appendice quae tum in Anglicana, tum in Germanica editione jungitur Ingulpho. Sed inscriptio utrobique est: Appendix incerti auctoris ad Ingulphum. Quare quod auctoris ejus nomen scimus, id Briano debemus, quem in manuscriptis illud invenisse facile mihi persuadeo.



IV. EX EDITIONE NOSTRA.

    [Col. XVIIIC] Epistolae numero 183.
    Sermones 65.
    Opuscula, scilicet:
    Tractatus de transfiguratione Domini,
    Tractatus de conversione Sancti Pauli,
    Compendium in Job,
    Tractatus de peregrinatione Jerosolymitana,
    Instructio fidei ad Soldanum Iconii,
    Liber de confessione sacramentali,
    Liber de poenitentia, vel satisfactione,
    Canon episcopalis, vel tractatus de institutione episcopi,
    Invectiva contra depravatorem,
    Liber contra perfidiam Judaeorum,
    Tractatus duplex de amicitia Christiana,
    Tractatus de utilitate tribulationum,
    Tractatus Quales sunt,
    Fragmentum epistolae de silentio servando,
    Fragmentum libri de praestigiis fortunae,
    [Col. XVIIID] Tractatus de divisione et scriptoribus sacrorum librorum,
    Tractatus de SS. Eucharistia metrice.
    De quibus omnibus pauca dicenda sunt.


Epistolae.---Primo loco sunt Epistolae, utpote inter opera Blesensis luculentissimae: de quarum praestantia satis erit, si dixerimus, eas a viris doctis qui quatuor postremis saeculis floruerunt, esse laudatas, maximeque a Baronio, qui postremos suos Annales multis ex ipsius epistolis desumptis testimoniis illustravit, et multa observatione scituque dignissima ex ipsarum fontibus hausit. Quo minus mirum est tot ipsarum manuscripta exemplaria ubique terrarum disseminata esse, ut in sola [Col. XIXA] urbe Lutetia viginti et amplius reperiantur. De earum numero non constat, cum inter codices mss. alii plures, alii pauciores epistolas complectantur. De centum et sexaginta convenit inter omnes: caeterae dubiae sunt fidei, utpote quae in plerisque mss. non reperiantur, et a Blesensis stylo plurimum dicordent. Plures certe alias a Petro Blesensi scriptas vel ex ipsarum exemplarium lectione constat, in quibus multarum quae non exstant, ipsemet Blesensis mentionem facit. Caeterum epistolarum ordo omnino praeposterus est, quem facile erat Busaeo in melius reformare, nec reformavit tamen. Verum quia jamdudum a viris doctis, praesertim a Baronio et aliis ecclesiasticae historiae scriptoribus ubique receptus est, eum immutare religioni duximus. In notis tamen quantum conjicere licuit, quoto quaeque anno epistola scripta sit significavimus. Neque vero est omittendum nos exemplo Busaei plures e numero epistolarum detraxisse, et inter opuscula [Col. XIXB] rejecisse, licet in omnibus fere mss. inter epistolas habeantur: ut sunt Tractatus de Transfiguratione, et de Conversione sancti Pauli; Instructio fidei ad Soldanum Iconii: Libri de Confessione, et de Poenitentia, Instructio episcopi, et alia, quae verius sunt opuscula quam epistolae.

Sermones.---Sequuntur Sermones, quos ex editione Merlini desumpsimus; eosque genuinos et legitimos Blesensis sermones esse indubitata fide credendum est, tum quia jamdudum ab ipso Merlino, qui autographum penes se habebat, editi sunt, tum etiam quia Balaeus, vir antiquitatis studiosus, in recensendis operibus Petri Blesensis centur. XIII, cap. 31 primum sermonem eodem modo quo Meriinus retulerit. Praeterea Busaeus ipse, qui jam ante quinquennium Sermones Petri Comestoris sub nomine Petri Blesensis ediderat in fine praefationis ad Paralipomena Petri Blesensis sic ait: Inventi ad haec sunt nuper ab Ingolstadiensibus alii quidam Blesensis [Col. XIXC] sermones, discrepantes a meis. Sed eos ad proximas nundinas cum aliis nonnullis veterum auctorum opusculis, vel Moguntiae, vel alibi excudendos curabit clarissimus academiae Ingolstadiensis professor Henricus Canisius. Haec Busaeus de Canisio, quem credibile est sermones istos, nostris procul dubio similes, morte praeventum ineditos reliquisse. Denique sermones isti stylum Petri nostri omnino redolent, ut cuivis in ipsius lectione versato clarius patebit. Mitto plurimas loquendi formulas in epistolis, quae in ipsis sermonibus reperiuntur, ad quas brevitatis causa Lectorem remittimus. Mitto etiam frequentes et pene continuas Scripturae sacrae allegationes, quibus respersa sunt opera Petri Blesensis, cum hoc non ipsi soli, sed cuivis ejus saeculi scriptori conveniat, ut patet ex scriptis D. Bernardi, Petri Cantoris, Lombardi, Mauritii, Petri Comestoris, et aliorum.

Quod autem Sermones a Busaeo sub nomine Petri [Col. XIXD] Blesensis editi, sint Petri Comestoris aut Manducatoris, luce clarius est. Sed venia danda Busaeo, viro alioquin doctissimo, qui cum sciret sermones quosdam a Petro Blesensi fuisse conscriptos, nullumque ipsi illorum suppeteret exemplar, tandem unicum nactus sibi Lovanio missum, in quo titulus erat Sermones M. Petri, suspicatus est Sermones esse Petri Blesensis. Verum non esse ipsius, sed Petri Manducatoris quamplurimi mss. qui in variis bibliothecis reperti sunt, clarissime indicant. Quinque autem aut sex mss. codices, quos vidimus et contulimus, proferemus. Primus est Mentelianus, scilicet Jacobi Mentelii, doctoris medici Paris.: qui antiquus codex sermones istos legitimo auctori Petro Manducatori restituit, ac sic inscribitur: Ordo Sermonum magistri Petri Manducatoris per anni circulum. In fine autem codicis haec habentur: Expliciunt Sermones magistri Petri Manducatoris. Secundus codex est Majoris Monasterii, optimae et antiquae notae, utpote qui circa tempora ipsius Comestoris [Col. XXA] exscriptus sit, ut apparet ex his verbis quae ad calcem codicis habentur, eadem prorsus manu qua reliquum opus: Liber iste est S. Martini, etc. Factus est liber in tempore Guillelmi Armarii, anno octavo Hervei abbatis. Herveus autem iste [ut patet ex Elencho abbatum Majoris Monasterii qui habetur in notis ad Guibertum de Novigento) ab anno Christi 1178 ad 1186 pastorale munus protraxit. Initium codicis tale est: Incipiunt capitula Sermonum magistri Petri Manducatoris, qui continentur in hoc volumine, etc. Tertius est Corbeiensis codex ms., non infimae notae, in quo nullus habetur titulus. Sunt autem iidem sermones qui in priori. Quartus est Carthusianus, ex coenobio Vallis Dei in Perticensi agro; qui quidem codex, a 500 fere annis exaratus, sic habet in fronte: Ordo Sermonum magistri Petri Manducatoris per anni circulum in synodo, etc. Tandem vidimus tres insignes codices Sermonum istorum in bibliotheca monasterii Sancti Victoris Paris., cujus in ecclesia sepultus est [Col. XXB] Petrus Comestor. In quibus et idem titulus habetur, scilicet: Sermones magistri Petri Manducatoris; et praeter illos quos Busaeus edidit, reperiuntur plures alii ejusdem Petri Manducatoris sermones, qui nondum in lucem venerunt.

Tractatus De transfiguratione.---Tractatum de transfiguratione Domini, qui in quamplurimis mss. erat inter Epistolas, methodum Busaei secuti inter Opuscula reposuimus, sicut et tractatum de conversione sancti Pauli, et quosdam alios. Hunc autem de transfiguratione emendavimus ope editi exemplaris Merlini et ms. Henrici Valesii.

De conversione S. Pauli.---Tractatum item de conversione sancti Pauli contulimus cum edito Merlino et mss. Maz. et Vales.

Compendium in Job.---Compendium in Job continet vitam, aerumnas et excessum S. prophetae Job, sicuti a Petro Blesensi petierat Henricus II rex [Col. XXC] Angliae, ut ipsemet Petrus significat in praefatione istius operis. Illud autem emendatum est ad exemplaria Merl., Maz. et Vales.

De peregrinatione Jerosolymitana.---Tractatus de peregrinatione Jerosolymitana qua occasione scriptus sit, vide in notis. Ad eum corrigendum usi sumus codd. mss. Hard., Sorb. 2, Ful, Vall.

Instructio fidei.---Tractatus de instructione fidei emendatus est ope mss. For., Hard., Laun., Ful., Sorb. I et 2. Habetur etiam ille Tractatus apud Matthaeum Parisiensem ad annum 1169. Videtur esse idem qui ab ipso Blesensi in Invectiva appellatur Assertio fidei, et alibi Liber de fide. Missa est autem haec Instructio ad potentissimum principem soldanum Iconii nomine Alexandri PP. III. De ea videndi scriptores hujus saeculi, novissime Baronius t. XII Annal.

De confessione.---Liber de confessione sacramentali castigatus est ope mss. Vall., Camus., Vici. [Col. XXD] 3, et Merl. editi. Agit autem hic Blesensis de confessione, ut de tertia parte sacramenti poenitentiae, ostenditque singula peccata lethalia etiam occultissima et foedissima esse in confessione aperienda.

De satisfactione, sive poenitentia.---Liber de satisfactione et poenitentia etiam correctus est ope supradictorum codicum. In eo autem invehitur Petrus noster in abbatem quemdam, qui duriores monachis suis post confessionem, quam sibi fieri volebat, poenitentias injungere solitus erat.

Canon episcopalis.---Canon episcopalis, sive Instructio episcopi, qui a Trithemo appellatur, Liber de Officio episcopi, habetur in Val., Sorb. I, Maz. I, Vict. 3, et Merl. quibus ad eum emendandum usi sumus. Est autem doctissimus hic tractatus et episcopis pernecessarius.

Invectiva contra Depravatorem.---Invectiva contra Depravatorem scripta est adversus canonicum quemdam regularem, qui contra Petrum nostrum scripserat, ipsiusque scripta carpserat. Hunc tractatum [Col. XXIA] correximus beneficio, Sorb. I, Vall., Boer., Maz., I Vict. 3, et Merl.

Contra perfidiam Judaeorum.---Liber contra perfidiam Judaeorum scriptus est ad convincendos Judaeos, maxime de adventu Messiae, id ex variis Scripturae locis eleganter probat. Eum contulimus cum manuscripto Camus. et Merl. edito.

De amicitia Christiana.---Tractatus de amicitia Christiana, jam a Merlino editus, a Busaeo, qui editionem Merlini non viderat, imperfectus primum, deinde quinque post annis integer datus est; et eo exemplari usi sumus: ad quod emendandum nos adjuverunt manuscriptus Camus. et Merl. editus. Divisus est autem in duos libros, et libri in plura capita. Apparet autem hoc esse novissimum opusculum Petri Blesensis, cum ipsemet initio hujus operis illud a se jam sene, viribus fracto et morti proximo scriptum fuisse fateatur.

De utilitate tribulationum, et Quales sunt.---Quod [Col. XXIB] attinet ad opuscula duo illa nova, scilicet Tractatum de utilitate tribulationis, et Tractatum Quales sunt, ut ante dictum est, accepimus ab eruditissimo viro D. Wallis, qui cum amanuensibus parum confideret, ea non sine ingenti studio et indefesso labore emendare voluit, maxime cum exemplaria quibus usus est lectu difficillima essent, et abbreviaturis refertissima; ut qui antiquae scriptioni et abbreviaturis antiquis non bene fuerit assuetus, in singulis prope vocabulis haesurus sit, licet scriptio autographi sit valde antiqua, et satis pulchre pro eo tempore descripta. Haec sunt verba eruditi viri, quae mihi futura sunt admonitionis ad Lectorem loco.

Ait idem se praeter Oxoniensem cod., quo usus est, multa correxisse ope duorum aliorum manuscriptorum codicum ex bibliotheca Merthonensi Academiae Oxoniensis, et ope alterius etiam codicis Bodleyani, ex quibus multa supplevit quae vel deerant vel corrupta erant in suo exemplari.

[Col. XXIC] De silentio servando.---Fragmentum epistolae de silentio servando habuimus ex mss. bibliothecae collegii Merthonensis Oxoniae beneficio ejusdem D. Wallis, quod cum duobus superioribus tractatibus benigne ad nos misit, donec epistola integra inveniatur.

De praestigiis fortunae.---Fragmentum libri de praestigiis fortunae [(a) 1Kb] ex bibliotheca Sancti Victoris Paris. deprompsimus, quod in volumine quodam epistolarum Petri Blesensis latebat. Illud primum a se detectum benignissime, ut multa alia, mihi communicavit vir humanissimus mihique amicissimus Franciscus le Tonnelier ejusdem bibliothecae praefectus. Cum autem liber iste de praestigiis fortunae sit insignis, et saepe ab auctore in epistolis praesertim in 19 citetur, magnam habebimus gratiam litteratis Anglis, quibus jam ob supradictos Petri Blesensis tractatus nobis communicatos maxime obstricti sumus, quibusque quantas possumus [Col. XXID] grates ob id referimus, si tractatum illum cum aliis quibusdam opusculis ejusdem auctoris, in locupletissimis suis bibliothecis quaerere et ad nos transmittere dignentur.

Divisio et scriptores sacrorum librorum.---Tractatum exiguum de divisione et scriptoribus sacrorum librorum adjunximus ex editione Merlini, licet eum in nullo alio exemplari invenerimus.

De Eucharistia.---Tractatum denique de Eucharistia, metro compositum, dedimus ex editione Busaei, licet ab ipso Blesensi aut ab alio auctore nulla de eo mentio habeatur.

Nunc de notis Lectorem monere operae pretium est. Non longos tibi commentarios, benevole Lector, sed breves quantum fieri potuit, notas, easque vel ad criticen pertinentes, vel ex historia depromptas [Col. XXIIA] offerimus, ut si quid legentem possit impedire, aut aliquantulum demorari, procul amoveatur, viaque plana et expedita ad totius operis intelligentiam aperiatur. Notas porro illas non in ipsa opuscula, nisi obiter et rarius, sed potissimum in epistolas confecimus; tum quod epistolae praecipuum inter opera Blesensis locum obtineant; tum quod jamdiu exoptatum ab eruditissimis viris opus nimium urgerent festinantes typographi.

Post editas a Busaeo notas plures in Gallia nostra manuscriptos codices reperimus, quos ipsi Busaeo videre non contigit. Adde quod hominem externum, utpote Germanum, et nostrae historiae satis rudem plurima sane latuerunt, quae nostro saeculo e tenebris feliciter eruta sunt et publici juris facta. Unde quanta lux Petri Blesensis historiae locisque ejus difficilioribus conciliari possit, nullus est, opinor, qui non clarissime videat. Quod ad manuscriptos codices attinet, quibus usi sumus, eos nobis subministrarunt [Col. XXIIB] viri omni eruditione clarissimi, quorum laudi splendorique licet nihil ex mea possit oratione accedere; singulorum tamen hic nomina exponere juvat, ut norint posteri quorumnam ope et auxilio Petrus Blesensis, quasi deterso situ et antiquitatis squalore, comptior jam ornatiorque in lucem prodeat.

Primum quidem codicem ms., qui et antiquissimus est et optimae notae, benigne nobis largitus est Joannes Launoius, Theologus Parisiensis. Alius non inferioris meriti in manus nostras venit opera Raimundi Formentini, Aurelianensis Ecclesiae canonici. Subministrati sunt et alii duo ex insigni bibliotheca eminentissimi cardinalis Mazarini. Accesserunt ex antiquissima et eruditis notissima bibliotheca Paris. monasterii Sancti Germani a Pratis tres alii codices mss., unus ex eadem Bibl. alter ex Beccensi, tertius ex Majori Monasterio, quos mihi pro antiqua necessitudine praebuit domnus Lucas [Col. XXIIC] Dacherius, ejusdem bibliothecae dignissimus praelectus, vir pro sua singulari humanitate nemini non notus, nemini non charus; qui dum vult videri ex antiquis manuscriptis, quasi aliud agens, leviores solummodo spicas colligere, uberrimam antiquitatis studiosis messem comparat. Tres insuper ex bibliotheca S. Victoris, toto orbe nominatissima, mihi liberaliter subministravit vigilantissimus bibliothecarius Carolus le Tonnelier, cui quidem dignas pro sua erga me humanitate grates rependere etsi maxime velim, non possum tamen, insuper enim aliorum etiam mss. codicum, mihi copiam fecit, ex quibus multa deprompsi hactenus inedita, ut suo loco notabitur. Accesserunt et alii ex variis bibliothecis, scilicet D. Boyer, senatoris Divionensis; D. Hardi in praefectura Parisiensi senatoris; D. Hautin, in eadem praefectura Parisiensi etiam senatoris; Fratrum Praedicatorum conventus S. Jacobi Parisiensis; Patrum Fuliensium Paris., D. Vallin canonici Nannetensis; duo item ex bibliotheca Sorbonica. [Col. XXIID] Plurimum etiam nos adjuverunt membranae illustrissimi ac celeberrimi D. Petri de Marca, quondam archiepiscopi Parisiensis, nobis a viro docto Stephano Baluzio commodatae, in quibus varias lectiones ex duobus mss. epistolarum Petri Blesensis a se collectas vir doctissimus adnotaverat. Ad emendanda opuscula nobis magno etiam usui fuit codex ms. Henrici Valesii, historiographi regii, in quo continentur Tractatus in Job, de Transfiguratione Domini, et de Conversione sancti Pauli. Incidit praeterea in manus nostras codex ms. Nicolai Camusatii, quondam Ecclesiae Trecensis canonici, qui nunc asservatur in Bibliotheca Collegii Claromontani Societatis Jesu Paris. Cujus ope emendavimus opuscula de Confessione, de Poenitentia vel Satisfactione, [Col. XXIIIA] Canonem episcopalem, Contra perfidiam Judaeorum, et de amicitia Christiana. Omitto exemplaria antea edita, quae etiam ubi opus fuit consului: alterum scilicet Jacobi Merlini doctoris Parisiensis: alterum, Moguntinum, in quo solae Epistolae editae fuerunt.

Ut autem codicum, quibus usi sumus, characteres facilius possit Lector dignoscere, en varia signa quae apponenda esse duximus.

    Laun. designat codicem ms. Joannis Launoii.
    For., codicem ms. Raimundi Formentini.
    Maz. 1, 2, primum et secundum codices mss. card. Mazarini.
    Sang., codicem mss. S. Germani a Pratis.
    Bec., codicem ms. monasterii Beccensis.
    Major., codicem ms. Majoris Monasterii.
    Vict. 1, 2, 3, primum, secundum et tertium codices mss. S. Victoris Parisiensis.
    Boer., codicem ms. D. Boyer.
    Hard., codicem ms. D. Hardy.
    [Col. XXIIIB] Haut., codicem ms. D. Hautin.
    Dom., codicem ms. Dominicanorum Paris.
    [Col. XXIVA] Ful., codicem ms. Fuliensium Paris.
    Vall., codicem ms. D. Vallin.
    Sorb., 1, 2, codd. mss. Sorbonae, primum et secundum.
    Marc., membranas D. de Marca.
    Vales., codicem ms. Henrici Valesii.
    Cam., codicem ms. Nicolai Camusatii.
    Merl., codicem editum opera Jacobi Merlini.
    Mog., codicem epistolarum editum Moguntiae.


Te quoque monitum etiam velim, optime Lector, notas nostras multis insignibus chartis fuisse locupletas [(a) 1Kb] , quarum maximam partem vel ex penu suo depromptam, vel ex amicis suis indefesso studio ac labore conquisitam benigne nobis subministravit clarissimus vir D. de Vion d'Herouval, de litteratis omnibus optime meritus, et quem pro sua humanitate ac effusa in eruditos omnes liberalitate, quandiu florebunt, litterae loquentur. Nonnullas etiam alii viri illustrissimi et humanissimi liberaliter [Col. XXIVB] nobis praebuerunt, quorum nomina ad frontem chartarum honoris gratia praefigemus.




[Col. XXIII]
EXCERPTA EX PRAEFATIONIBUS EDITIONIS OXONIENSIS CURANTE D. J.-A. GILES LL. D. Ecclesiae Anglicanae presbytero et collegii Corporis Christi Oxoniensis olim socio (Oxonii et Londini 1846.)

Scripta Petri Blesensis edimus ordine sequenti:



I.---EPISTOLAE.

    1o Epistolae centum octoginta tres quas publici juris fecerat Petrus de Gussanvilla;
    2o Epistolae ab eodem, quasi nullius essent auctoritatis, rejectae;
    3o Epistolae quaedam ineditae.


Prodierunt primum Epistolae Petri Blesensis, absque temporis vel loci nota, in-fol.: cujus editionis principis, nunc perrarae, praeter illud quod in bibliotheca Bodleiana Oxoniensi asservatur, an aliud exemplar exstet, nobis incompertum.

Praecipuum mihi subsidium in edendis Petri Blesensis epistolis fuerunt libri tres mss. quorum unus in Novo Collegio, Oxoniensi, alii in bibliotheca Collegii Sidnaeo-Sussexiani Cantabrigiensis servantur. Hi duo in Catalogo Mstorum Angliae et Hiberniae signantur , 5, 7, et , 5, 13. Horum priorem totum perlegi; nec tamen adeo antiquus est, nam ex quo exscriptus fuit e codice Dunelmensi, qui jam, quod vereor, deperiit, vix ducenti anni praeterierunt. Alter, qui siglum habet , 5, 13, saeculi decimi quarti vel quinti ineuntis est, et eo magis aestimandus est quia epistolas illas fere omnes continet, quas Goussainville rejecit. Isti codices, in hoc Catalogo 33 et 34 numerati sunt.

    1. Editio princeps sine anno et loco.
    2. Edit. Merlini, 1519.
    3. Edit. Bus. 4o. Mog. 1600.
    4. Edit. Goussainville, Paris, fol. 1667.
    5. MS. Bibl. publ. Cantab. I i, 6, 27.
    6. MS. aulae Graianae Lond.
    7. MS. Lambeth.
    8. MS. Bibl. reg. Paris, 2604.
    [Col. XXV] 9. MS. Mus. Brit. Reg. 15 B iv.
    10. MS. Mus. Brit. Reg. 14 C iv.
    11. MS. Mus. Brit. Reg. 8 F XVII.
    12. MS. Mus. Brit. Harl. 3709.
    13. MS. Mus. Brit. Harl. 3672.
    14. MS. Mus. Brit. Harl. 3684.
    15. MS. Mus. Brit. Cott. Vesp. E XI.
    16. MS. Mus. Brit. Burn. 303.
    17. MS. Mus. Brit. Arun. 227
    18. MS. Coll. Oriel. Oxon.
    19. MS. Coll. Exon. Oxon.
    20 et 21. MS. Coll. Novi Oxon. 127, et Mus. Brit. Reg. 10 A XVIII, nam ordo illorum codicum idem est, nisi quod codex Regius post epist. 139 imperfectus est.
    22. MS. Bibl. Bodl. 426 [2327 in Catal. Om. MSS. Ang.].
    23. MS. Bibl. Bodl. 759 [2671].
    24. MS. Bibl. Bodl. 570 [2017].
    25. MS. Bibl. Bodl. 303 [2089].
    26. MS. Bibl. Bodl. Laud. 650 [643].
    27. MS. Bibl. Municip. Atrebatensis.
    28. MS. C. C. C. Cantab. 425.
    29. MS. C. C. C. Cantab. 366.
    30. MS. Coll. S. Trin. Cantab. B. l. 18.
    31. MS. Bibl. publ. Cantab. Ff. 5, 46.
    32. MS. C. C. C. Cantab. 266.
    33. MS. Coll. Sidneo-Suss. Cantab. , 5, 7.
    34. MS. Coll. Sidneo-Suss. Cantab. , 5, 13.


Praeter hos codices alii numero fere triginta in Bibliotheca Regia Parisiensi servantur, quorum majorem partem inspexi. At in his, ut puto, insunt tria aut quatuor epistolarum fragmenta, quae in hac editione frustra requiras. Quod si postea pro certo comperero, ea in Appendice una cum epistola Bedae inedita, necnon cum aliis paucis quae in manus meas sero devenerunt, in lucem dare non omittam.

Epistolae 1-183 eaedem sunt quae in editione Goussainville insunt: caeterae aliunde sunt additae, videlicet 183 usque ad 208, in antiquis editionibus repertae, in edit. Gouss. omissae: nunc inter epistolas genuinas testimonio codicis Sidn.-Suss. locum vindicant. Omnes quae postea sequuntur, 209 usque ad 243 [excepta 219 quae a Bouquet edita est, vol. XVII, p. 473], ex codd. Mstis nunc primum sunt editae. Inter has novas epistolas, multae sunt adeo mala scriptura deformatae et etiam corruptae ut vix legi possint. Quarum unam No. 239, quae in codice Collegii Novi Oxoniensis inest, mihi prorsus obscuram, aliis emaculandam invitus relinquo.



II.---OPUSCULA.
[Col. XXV]

Opuscula duo, huc usque anecdota, nunc primum in hac editione typis mandantur; et certe luce dignissima. Primum, cui titulus: Passio Reginaldi, principis olim Antiocheni, suppeditavit codex ms. in Collegio Novo Oxoniensi asservatus collatusque cum duobus aliis mss. Musei Britannici. Codex Collegii Novi, imperiti scriptoris vitio, vix legi potest; caeteri mutili sunt; et non nisi magno et improbo labore transcriptum opusculum typis mandamus.---Aliud hoc titulo distinguitur: Dialogus inter Henricum II et abbatem Bonaevallensem. Hoc opusculum unus tantum Lambethanus codex habet; multa continet notatu digna de praestantissimo rege qui Anglo-Saxonum Normannorumque gentem in unam coegit.---Fragmentum libri De praestigiis fortunae, in editione Gussanvillae vulgatum, quod verbotenus legitur cap. 12 libri I Polycratici Joannis Saresberiensis [(a) 1Kb] , recudere operae pretium non duximus.



III.---SERMONES.

Codices duo mss., in Britannico Museo asservati, partem sermonum Petri Blesensis continent. Horum ope homiliarum trium huc illuc disjecta fragmenta in unum collegimus et textum editionis Gussanvillae non semel emendavimus. Praeter supra memoratos codices, alios in quibus contineantur sermones Petri Blesensis, neque in Anglia, neque in transmarinis quas invisi bibliothecis invenire potui.



IV.---POEMATA.

Homilias excipiunt poemata, inter quae sequentia nunc primum vulgantur:

    1. Carmen de paenitentia. Invenitur in codice Lambethano n. 36, fol. 95, et in Bruxellensi n. 1968.
    2. Versus de commendatione vini.
    3. Responsio ad quemdam contra cerevisiam.---Ambo suppeditavit codex Cantabrigiensis (Mori 131, Cant. G. g. 6, 42, art. 3).
    4. Carmen acephalum. Ex Bodleiano ms. excipitur ?(Laud. 650), in quo absque titulo invenitur ad calcem epistolae 111.


Metrica opuscula De lucta carnis et spiritus et De vita clericorum reprobata, consonantibus syllabis desinentia, in editione Parisiensi ut carmen unum et idem sine distinctione leguntur ad calcem epistolae 57. Consentientibus autem mss. Fidneiensi Sussex ( 5, 18) et Bruxellensi (9608), in quibus pars secunda seu carmen alterum vario titulo distinguitur, ex uno duplex fecimus. In his carminibus sensus non semel difficillime elicitur, ut plerumque fit in ejusmodi scriptis, propter consonantiae leges arctas, [Col. XXVII] quibus auctor impeditus, dum in improbo consonantiarum delectus et apparatus labore versatur, verba saepe saepius a genuino sensu distrahit.

Tractatum De sancta Eucharistia primus publici juris fecit Busaeus ex vetustissimo codice bibliothecae Tabernensis serenissimi et illustrissimi principis Caroli cardinalis Lotharingiae, ac Metensis Argentinensisque episcopi descriptum, in quo Anselmo Cantuariensi archiepiscopo ascribitur. Ex versibus Invocationis ad Patrem.

   . . . . Petrum
Praesigna, forma, etc.
et quibusdam non semel repetitis quae Petri Blesensis dicendi modum sapiunt, hoc illi carmen ascribendum censuit Busaeus, non Anselmo. Deest in manuscriptis quos vidimus.

Librum quod sub titulo: Remediarium peccatorum, Petrus ex opere Gregorii compilavit, cum nihil habeat quod novi sit, in hanc editionem non admitto. Exstat apud Atrebatas in Gallia, sed mutilatione nefanda imperfectus; exstat etiam Cantabrigiae, necnon Oxoniae in bibliotheca Mertonensi. Opusculum De arte dictandi, ex Bernardo compilatum, asservatur ms. in bibliotheca Cantabrigiensi.

In quibusdam catalogis manuscriptorum Petro Blesensi ascribitur liber cui titulus: Basiligerunticon, non alius est quam Compendium super Job.

In bibliotheca Grai's Inn Londoniensi exstat ms. opusculum Breviloquii titulo distinctum, quod Petro Blesensi catalogi descriptores ascribunt; sed qua auctoritate freti, declarare omiserunt. Libellus iste, theologicae, ut videtur, farraginis male digestae fragmentum, ad archidiaconum Bathoniensem certe non spectat.

Continuationem Ingulfi Petro Blesensi falso ascriptam fuisse hodie apud eruditos constat.




[Col. 0001]
PETRI BLESENSIS EPISTOLAE.
(Petri Blesensis, Bathoniensis archidiaconi, Opera omnia; nunc primum in Anglia ope codicum manuscriptorum editionumque optimarum edidit I. A. GILES, LLD., Ecclesiae Anglicanae presbyter et coll. Corporis Christi Oxon. olim socius.---Vol. I-II Epistolae. Oxonii et Londini 1847, in 8o.)



EPISTOLA PRIMA. PROLOGUS, AD HENRICUM II. [Script. ante A. D. 1200.]
[Col. 0001A]

ARGUMENTUM.---Haec epistola vicem praefationis obtinet, ut auctor in calce epistolae adnotavit; in ea enim regi Anglorum Henrico II exponit, cur hoc epistolarum opus, quantumvis stylo parum excultum et elaboratum, in lucem venire permiserit.

HENRICO [(1) 1Kb] , Dei gratia illustrissimo Anglorum regi, duci Normanniae et Aquitaniae, et comiti Andegavensi, suus PETRUS Blesensis, Bathoniensis archidiaconus, salutem in eo per quem reges regnant.

Rogatus a vobis epistolas, quas passim et variis direxi personis, colligere, et quasi diversas species in unum fasciculum comportare, rapior ad incertos [Col. 0001B] affectus. Nam inter occupationes varias, et tempestuosos curiae fluctus, et mihi durum est aliquid scribere, et longe durius vestrae majestatis imperio contraire; preces siquidem vestras imperium voco; quia, sicut satis urbane scribit quidam magister meus [(2) 1Kb] ,

Est orare ducum, species violenta jubendi,
   Et quasi nudato supplicat ense potens.

Illud pro certo noveritis, quod si olim praescivissem epistolas meas tantae dignitatis audientiam habituras, quidquid in eis erat quod aures delicatas offendere posset, lima diligentior et exquisitior vigilantia correxisset. Nunc autem in ea ruditate nativa, qua conditae sunt, vestris, meticulose tamen, oculis se praesentant, censuram potius exspectantes, [Col. 0001C] quam gratiam expetentes; et in hoc summam praemii sui constituunt, si non rejiciantur, si non exspuantur; sed tandem, quod eis maximum est [Col. 0002A] indulgentiam mereantur. Scitis equidem quod non semper ingenii vena respondet ad voluntatem: et quandoque dicta laudabiliora casualiter scribenti se offerunt, quae per studii vehementiam, et indaginem laboriosae meditationis inveniri non possunt. Illud etiam vestra, sicut reor, eminentia diligenter attendit, quod fere omnes epistolae meae de alieno pendebant arbitrio, et nunc propter ingruentium necessitatum urgentiam incultius, nunc propter materiae tenuitatem recisius, nunc propter insufficientiam personarum, quibus scribebantur, aut quae scribebant, inurbanius aut diffusius aut simplicius me scribere oportebat. Imperfectum itaque meum videant et indulgeant oculi vestri, et in libro memoriae conscribantur, si qua inveneritis aedificantia [Col. 0002B] ad salutem. Nam et quandoque revelat Dominus parvulis quae a sapientibus absconduntur [1 1Kb] . Leprosi nuntiaverunt salutem Samariae, et subjugalis Balaam dominum suum a via illicita revocavit [2 1Kb] . Quod si causa publicae eruditionis aliqua de libris Gentilium [(3) 1Kb] fuerint interserta, vobis in fastidium non vertantur. Nam et David de diademate Melchom idoli Ammonitarum sibi diadema composuit [3 1Kb] , et [4 1Kb] Paulus apostolus ad improperium Cretensium quandoque versus poeticos eleganter aptavit. Nec illud magnificentiae vestrae, quaeso, sit oneri, si usque ad personam vestram in aliqua epistolarum mearum stylus devotae correptionis evaserit. Nam totum illud dictavit affectio: Aemulor enim vos Dei aemulatione [5 1Kb] ; zelans et sitiens salutem vestram in Christi [Col. 0002C] visceribus, et in charitate non ficta. Nihil equidem vobis adulatorium scripsisse me recolo, nec sum olei venditor. Et scio quod, cum sal correctionis in [Col. 0003A] omni sacrificio acceptetur a Domino, mel in omni sacrificio reprobatur. Teste etiam Salomone: Qui dicit injusto, Justus es, maledicent ei populi; et super eos qui arguunt, veniet benedictio [6 1Kb] . Primam claudo epistolam; nam, cum sit quasi praefatio aliarum, vitio ascribetur, si abeat in immensum. Valete.



EPISTOLA II. AD EUMDEM HENRICUM REGEM. [A. D. 1182.]

ARGUMENTUM.---Solatur regem Henricum patrem, aequo gravius in filii Henrici III obitu moerentem: probatque morem quidem lugendi vita defunctos pium esse, si moderatus sit; at nullam causam esse tam acerbe deplorandi mortem filii, cum tantas ipse a se de anteactae vitae lapsibus poenas exegerit, ut minime dubium sit eum hanc vitam cum aeterna commutasse.

HENRICO, Dei gratia illustri Anglorum regi, duci [Col. 0004A] Normanniae et Aquitaniae, comiti Andegavensi, suus PETRUS Blesensis, Bathoniensis archidiaconus, salutem et spiritum fortitudinis in adversis.

Audivi, et conturbatus est venter meus; a voce contremuerunt labia mea [7 1Kb] . Nam ex familiarium vestrorum relatione cognovi, quod illa vestra magnanimitas celebri hactenus opinione conspicua, in morte filii vestri [(4) 6Kb] mortificata est, et quadam mollitie muliebri degenerans, gemitibus indulget ac lacrymis, atque reverentia majestatis abjecta, supervacuis doloribus pueriliter intabescit. Doloris affectum in vobis non arguo, sed dolendi excessum. Scio quod pium est flere mortuum, et hujusmodi moestuosos affectus lex naturae indicit. Nam et Job, audita filiorum suorum morte, vestimentorum scissione et aspersione pulveris vim doloris expressit [8 1Kb] . Abraham, mortua Sara, venit ut fleret eam et plangeret [9 1Kb] . Jacob existimans filium suum Joseph [Col. 0005A] devoratum a bestia, multos dies continuavit in planctu [10 1Kb] . Joseph etiam cum fratribus suis, et cunctis senioribus domus Pharaonis, patrem suum deferens mortuum, venit ad aream Adab trans Jordanem, ubi septem dies super morte Jacob in fletu et gemitu compleverunt [11 1Kb] . Sed et Josia rege mortuo, scriptum est [12 1Kb] , quod universus Juda et Jerusalem luxerunt eum, et prae omnibus rex Adadremmon: ita quod in proverbium versum est, et populariter dicebatur: Planctus ejus, sicut planctus Adadremmon [13 1Kb] . In Ecclesiastico etiam legimus [14 1Kb] , quod luctus mortui septem diebus legitime celebratur, et ibidem haec verba leguntur: Fili, in mortuum produc lacrymas [15 1Kb] . Christus lacrymas produxit in Lazarum [16 1Kb] . Ideoque non miror, si tam deplorando [Col. 0005B] funeri pietatis lacrymas exhibetis. Nec enim de numero illorum estis, de quibus Dominus dixit per prophetam: Percussit eos, et non doluerunt [17 1Kb] . Et ut verbis Job [18 1Kb] utar: Nec fortitudo vestra fortitudo lapidis est, nec caro vestra aenea est.

Sed sit, quaeso, hic dolendi modus, ne vos dolor rapiat ultra modum. Temperantior debet esse [Col. 0006A] apud vos erga defunctum filium dolendi occasio, quia christianissime abiit, ne dicam, obiit; et dolendo poenitens dolores aeternos evasit. Nobis enim flentibus jam securissime dicit: Nolite super me flere, sed super vosmetipsos flete [19 1Kb] . Planxit David filium patricidam: Absalon, fili mi, fili mi Absalon [20 1Kb] ! Planxit super Saul et Jonathan finem eorum deplorans, quos dominium mortis involverat sine fine [21 1Kb] . Verumtamen si circa filium vestrum pium est flere, pium est et gaudere. Si enim Petrus apostolus [22 1Kb] , si Magdalena suos defleverunt excessus [23 1Kb] ; iste, licet adolescens, et inter malitiae incentores, et, ut ita loquar, tanquam lilium inter spinas [24 1Kb] , in omnem se se dejecit poenitentiae humilitatem [(4*) 2Kb] , mundi gaudia convertens in planctum et delicias in dolorem. [Col. 0006B] Conversus est planctus ejus in gaudium [25 1Kb] ; convertatur et vester. Cedat vobis ad plenitudinem gaudiorum, talem filium de lumbis vestris processisse, in quem naturae dotes universae confluxerant [(5) 4Kb] ; quem timebant remotissimae nationes; quem vereri et diligere etiam inimicus et invidus tenebatur.

Qui, cum prae universis mortalibus obtinuisset [Col. 0007A] gloriam et supereminentiam militiae saecularis, tandem in abjectione temporalium et humilitate poenitentiae factus et defunctus est Christi miles. Exemplum dedit vobis, ut et vos sequamini vestigia poenitentis [26 1Kb] . Nemo enim fuit in confessione humilior, in sui accusatione contritior, in emendatione devotior, in propriae carnis afflictione crudelior, in omni satisfactione ferventior. Consilio siquidem et suggestione proditoriae factionis [(6) 1Kb] minus consulte contra vos erexerat et direxerat arcum suum, sed Dominus adversus eum tetendit arcum suum: et in eo paravit vasa mortis [27 1Kb] , volens vobis et aliis dare in eo significationem, ut fugiatis a facie arcus, et liberentur dilecti ejus [28 1Kb] . Cum igitur de salute ejus spem certissimam habeamus: Beati enim qui in Domino [Col. 0007B] moriuntur [29 1Kb] , ut voce Apostoli utar: Nolite contristari de dormiente, sicut et illi qui spem non habent [30 1Kb] . Omne judicium jam evasit; judicavit enim se ipsum, ne inposterum judicetur. Utinam, amantissime princeps, dum hoc saeculum manet, imo potius, dum hoc saeculum manat, judicemus nosmetipsos; fallax enim est hic mundus, vita brevis, finis dubius, exitus horribilis, judex terribilis, poena infinibilis. Planctus itaque, quos impenditis mortuo, in arma poenitentiae convertatis; ut sicut turbato fatalitatis ordine filius vos praecessit ad mortem, sic ordinato hujus mortalitatis excursu caeteros praecedatis ad vitam.



EPISTOLA III. AD G. VIRUM NOBILEM.
[Col. 0007C]

ARGUMENTUM.---Graviter increpat virum genere nobilem, qui sacellano suo vilitatem familiae exprobrarat: ostenditque pluris paupertatem quam natalium splendorem virtute destitutum faciendam: humilitatem sectandam, superbiam vero fugiendum.

Charissimo domino et amico suo G. PETRUS Blesensis Bathon. archid., salutem, et se ipsum cognoscere.

Fletu singultuoso et anxio tuus mihi retulit capellanus graves et enormes probrorum injurias, quibus eum citra meritorum suorum exigentiam, [Col. 0008A] sicut asserit, nimis inciviliter affecisti. Scio quod superbus est Moab [31 1Kb] , et quod haec ipsa correptio mea, quae ex amicitiae sinceritate procedit, te mihi faciet inimicum. Memini me legisse: Corripe sapientem, et diliget te; corripe fatuum, et pestilentior erit [32 1Kb] . Ideo et praesenti epistolae titulum non praescribo; volens experiri quid in te valeat secreta et privata correctio; ferrum abscissionis appositurus, si fomenta non senseris. Quid gloriae tibi, quaeso, accrevit in eo, quod ipsi honesto et commendabili viro sui vilitatem generis exprobrasti? Quid jactitas genus tuum? Quem te ipsum facis [32* 1Kb] ? Vaga et incerta est hominum generatio, et quandoque putatur filius principis, qui filius est culinarii histrionis, testimonio poetae:

[Col. 0008B] Cum tua multiplices exornent undique cerae
Atria, nobilitas sola est atque unica virtus [(7) 1Kb] .

Mendaces sunt filii hominum in stateris, ut decipiant in vanitate in id ipsum. Magnos se reputant, qui aut parvi, aut omnino nulli sunt. Quare te apud te majorem ruputas, quam hominum reputet communis opinio? Pondera te ipsum secretius; nec te majorem vendas, quam te libra veritatis appendit. Verbum Domini est: Pondus et pondus abominatio est mihi [33 1Kb] . Est in coelo, qui corda scrutatur et renes [34 1Kb] . Vide quod nihil doli admisceas, sed temetipsum apud Deum et homines rationabiliter aequilibres. Dolose, inquit, egit, ut inveniatur iniquitas ejus ad odium [35 1Kb] . Quid profuit tibi, miser, fictitiae nobilitatis magnificare jactantiam, et pauperi amico [Col. 0008C] notam quasi criminosae paupertatis objicere? Certe apud pauperem Christum pretiosus est titulus paupertatis. Christus pauper, et pauperis Virginis filius, pauperes elegit in apostolos [36 1Kb] . Nec domum reguli introire dignatus est, ne honorare divitias videretur [37 1Kb] . Nabuzardan, solis pauperibus in terra promissionis remanentibus, omnes divites captivavit [38 1Kb] . In superbia siquidem et in abusione progenitorum tuorum virtutem tibi ascribis ad gloriam, sed eorum famam turpi opinione contaminas, et a tui generis dignitate vel bonitate degenerans, turpi conversatione celebrem [Col. 0009A] tuorum memoriam dehonestas. Quid jam abolitae generositatis stipitem laudas? solet equidem ramus radicem, et fructus stipitem commendare. Et quae utilitas in veteri trunco, si jam emarcuit; si ab eo fructus commendabilis non processit? audi, miser [(8) 1Kb] , audi, successor veteris Adae, testa fragilis, lutum solubile, pellis morticina, vas putredinis, fomes tineae, cibus vermis. Quid tibi, et progenitoribus tuis? Sicut non portabit filius innocens iniquitatem patris [39 1Kb] , sic nec filium reprobum decet de patris actibus gloriari. Et quae nobis argumenta praetendis, ut ejus te filium probes, cujus pomposam memoriam magnificas et extollis? Sane ideo Dominus Abraham ex Sara et Agar [40 1Kb] , ex duabus etiam uxoribus et duabus ancillis voluit Jacob prolem suscipere [Col. 0009B] [41 1Kb] , ut universitatis humanae successio, de parentum conditione incerta et ignara utrum a libera vel ancilla descenderit, se de generositatis ambiguae gloria non extollat. Titulos enim Sarae, aut Rachelis, quos sibi quandoque ascribit vaga et vulgaris opinio, proscribit et abolet nequitia in moribus, servitus in peccatis, ut se filios ancillarum conversatione testentur, qui de aliorum virtute, quam apud se non noverunt, inflantur. Praeterea in domo Jacob spurii pariter cum legitimis funiculum haereditatis sortiti sunt [42 1Kb] , et communiter inter se familiae herciscundae [(9) 8Kb] judicium dictaverunt.

Quid inter parentelas hominum variando distinguis? Ab uno patre descendimus universi et singuli. [Col. 0009C] Certe speciosus forma prae filiis hominum [43 1Kb] Christus Jesus, de quo scriptum est, quia vir nobilis est in portis suis [44 1Kb] , cujus nobilitatem et generationem propheta non sufficit enarrare [45 1Kb] , et qui unicus nostrae generositatis est auctor [46 1Kb] , de justis et injustis, [Col. 0010A] de magnis et humilibus carnem traxit. Nam et agnus Paschalis [47 1Kb] , juxta Septuaginta Interpretes [(10) 221Kb] , de ovibus et capris assumebatur; in quo manifestissime vides quod apud Christum omnis fortuna, omnisque conditio acceptatur. Utquid ergo te in aliorum virtute commendas, et adversus pauperem de tui generis extollentia gloriaris? Qui gloriatur, in Domino glorietur [48 1Kb] ; non enim qui se ipsum commendat, ille probatus est, sed quem Deus commendat [49 1Kb] : disperdet Dominus omnia labia dolosa, et linguam magniloquam [50 1Kb] . Melius ageres, si humilius saperes. Dei Filius in beata Virgine, licet ipsa de sacerdotali et regali schemate duxisset originem, non nobilitatem sed humilitatem elegit. Respexit, inquit, humilitatem ancillae suae [51 1Kb] . Scriptum est, [Col. 0010B] quia Deus humilibus dat gratiam [52 1Kb] , et cum humilibus sermocinatio ejus [53 1Kb] . Super quem, inquit, requiescet spiritus meus [54 1Kb] , nisi super humilem et mansuetum? Quid tibi et pauperi capellano, superbe et fatue? Tu eminentiam generis tui tua pravitate deprimis et conculcas; ille in medio suorum sancta et honesta conversatione praeradiat. Scio, quia aegre fers quod te instruo, quod

. . . veteres avias tibi de pulmone revello [55 1Kb] ,
sed me salus tua sollicitat. Vereor enim, ne superbia in ruinam et praecipitium te devolvat. Nam scriptum est: Ante ruinam exaltabitur cor [56 1Kb] . Ille, qui in altis habitat, et humilta respicit [57 1Kb] , superbiam super omnia detestatur. Haec est enim illa sanguinaria [Col. 0010C] meretrix, quae de calice Babylonis aureo propinat hominibus spiritum vertiginis [58 1Kb] . Haec est illa Athalia, quae fere omne genus regium exstirpavit [59 1Kb] . Haec est lepra cicatricis in ulcere [60 1Kb] . Haec est bestia saltus, quae devorat exercitum Absalon [61 1Kb] . Haec est [Col. 0011A] aerugo et tinea, quae omnem mentis ornatum depravando consumit [62 1Kb] . Haec est turris in Siloe, quae suos aedificatores interimit [63 1Kb] . Haec est elephas in libro Machabaeorum qui Eleazarum sua mole occidit [64 1Kb] . Haec est sicaria illa [(11) 1Kb] in Psychomachia Prudentii, quae unam de virtutibus interfecit. Descendas igitur ad conscientiam tuam, et vide, si qua est ibi materia gloriandi. Gloria enim nostra haec est, testimonium conscientiae nostrae [65 1Kb] . Ne credas adulatoribus, qui te lactant. Certe populus, qui te beatificat, in errorem te inducit [66 1Kb] . Ferant autem confestim confusionem suam, qui tibi dicunt: Euge, euge! [67 1Kb] Inimici enim hominis domestici ejus [68 1Kb] . Isti sunt, de quibus ad Sedechiam loquitur Jeremias [69 1Kb] : Seduxerunt, inquit, te viri tui pacifici:---Moliti sunt sermones [Col. 0011B] ejus super oleum, et ipsi sunt jacula [70 1Kb] . Sic Joas, Abner [71 1Kb] et Amasam [72 1Kb] gladio leniter fabrefacto, id est verbo proditoriae adulationis, interimit. Excole igitur conscientiam tuam. Hic est enim ager, cui benedixit Dominus [73 1Kb] ; de quo scriptum est: Pulchritudo agri mecum est [74 1Kb] . Planta igitur et semina ibi semen virtutum fructus vitae, et odor sanctae opinionis erumpat. Nam juxta praeceptum divinae legis: Si dederis de semine tuo idolo Moloch, id est regi superbiae, morieris [75 1Kb] . Nec tuum genus elegantius extollere potes, quam si abjecto fastu elationis humilibus te conformes. Vale.



EPISTOLA IV. AD R. PRIOREM CISTERCIENSEM. [Circ. A. D. 1195.]
[Col. 0011C]

ARGUMENTUM.---Gratulatur monacho de progressu in religiosa vita, suamque sortem in saeculo degentis deplorat, ejusque precibus et sacrificiis se commendat. Deinde dubitationem quamdam dissolvit.

Charissimo socio et praecordiali amico suo R. priori Cisterciensi, P. Blesensis, Bath. archid. salutem et continuos in Christo profectus.

Laetatus sum in his quae dicta sunt mihi [76 1Kb] . Nam ex fideli commeantium relatione cognovi, quia de die in diem, de virtute in virtutem proficiens [77 1Kb] , claustralis militiae bravium meruisti. Ascendisti in montem sacrificii; ego autem adhuc in valle coenosa moror, et exspecto cum asino [78 1Kb] . Tu pennas contemplationis assumens haec mundana transcendis: [Col. 0011D] me glutinum terrenae habitationis adeo inviscavit, quod volare non possum. Heu mihi! quia incolatus meus a Deo prolongatus est [79 1Kb] . Et quis dabit mihi pennas sicut columbae, et volabo, et requiescam? [Col. 0012A] [80 1Kb] In omnibus requiem quaesivi [81 1Kb] , et in omnibus dolorem et laborem inveni. Non est requies, nisi, in haereditate sanctorum, de qua scriptum est: Haec requies mea in saeculum saeculi [82 1Kb] . Ego autem carnalis homo et venundatus sub peccato [83 1Kb] , infixus sum in limo profundi [84 1Kb] , et in libertatem filiorum Dei respirare non possum. Adjuva me orationibus tuis, amice charissime, dies enim mei transierunt [85 1Kb] , et juxta verbum Job per viam qua ingredior, non revertar. Non longe sum ab illa communi meta, quae praefixa est omni carni. Rugae meae testimonium dicunt contra me [86 1Kb] , jam canos induimus, horae finalis praenuntios. Teste autem Apostolo, omne quod antiquatur et senescit, prope interitum est [87 1Kb] . Ora igitur, frater, ne me supremae necessitatis articulus anticipet [Col. 0012B] imparatum. Inter secretiores lacrymas tuas ibi mei offeras memoriam, ubi Patri Filius immolatur. Scio, quod multum valet deprecatio justi assidua [88 1Kb] ; et quod propria quandoque vota non obtinent, facit intercessio aliena. Litteras domini abbatis, et tuas devote suscepi et legi. Miror autem te in admirationem ducere et stuporem, quare in libro, quem De praestigiis fortunae composui, hac frequenter expositione usus sum: Contigit, id est contingere potuit: quandoque eveniet, id est quandoque evenire continget. Verumtamen in his, quae de fortunae insidiis pendent, et ad utrumlibet se habentia ambiguos sortiuntur eventus, secure hoc genus expositionis induxi; cum et in his, quae certos et quasi [Col. 0012C] necessarios habent exitus, haec locutio frequenter soleat inveniri. Nam et in Levitico legitur [89 1Kb] : Si quis de victimis pacificorum comederit die tertio, oblatio ei non proderit. Comederit, inquit, id est comedere voluerit. Et sic intelligi necesse est; nam, cum per diem tertium vita futura signetur, in quo operari non licet, per hanc comestionem significari oportet non opus, sed operis voluntatem. Simile habes in Job [90 1Kb] : Quis restitit Deo, et pacem habuit? Restitit, id est resistere voluit. De magis enim Pharaonis recolis te legisse: Fecerunt et magi sicut et Moyses, ut educerent ciniphes, et non potuerunt [91 1Kb] . Fecerunt, dicit, id est facere voluerunt. Si ergo in his, quae de contingenti sunt, quandoque quasi positive et causa exempli, hoc genus locutionis admisi, non te [Col. 0012D] moveat. Nam et in his, quae quamdam necessitatem veritatis important, hic loquendi modus poterit frequenter inveniri. Adhuc precor, ut preceris pro me; oneratus enim peccatis, mole corporis aggravatus, [Col. 0013A] curis involutus, desideriis immundis infectus, infirmus, anxius, aerumnosus, non levabo me super me [92 1Kb] , nisi per eum, qui erigit elisos et sanat contritos corde [93 1Kb] . Vale.



EPISTOLA V. AD RICARDUM CANTUARIENSEM ARCHIEPISCOPUM [(12) 3Kb] . [Circ. A. D. 1176.]

ARGUMENTUM.---Ricardum, qui proxime post S. Thomam martyrem, e monasterio ad archiepiscopatum Cantuariensem pervenerat, cumulandisque opibus, et saecularibus potius rebus, quam spiritualibus curandis invigilabat, liberrime arguit, ac quae tum populi, tum regis Henrici II de eo sint querimoniae, exponit.

Reverendo Patri et domino RICARDO, Dei gratia Cantuariensi archiepiscopo, totius Angliae primati, [Col. 0013B] et apostolicae sedis legato, PETRUS Blesensis archidiac. salutem, et in melius expergisci.

Habebam in desideriis ad vos cum festinatione reverti, sed auctoritas regia non permittit. Millies postulavi licentiam recessurus, sed nec repulsam passus, nec licentiam sum adeptus. Quoties causor moram, quam facio, et allego vestrae revocationis instantiam, unica et quotidiana est ejus responsio: Cras recedes. In omnibus diebus anni cras istud invenire non potui; dum quaeritur, latet: et fortasse, quando non quaeretur, occurret. In eo autem turbata est anima mea valde, et sicut aranea tabescere me fecistis, quia exprobraverunt qui me tribulant inimici mei dum dicunt mihi per singulos dies: Ubi est dominus tuus [94 1Kb] ? ubi latitat? ubi dormit? usquequo [Col. 0013C] piger dormit? exsurgat qui dormit, et exsurgat a mortuis [95 1Kb] . Et jam hora esset a sommo surgere [96 1Kb] , et vigilare super commissum sibi gregem, et attendere, qualem habuit decessorem. Nunquid Dei gratiam accepit in vacuum, ut gratiam sibi datam, et gloriam sui decessoris evacuet? jam evacuavit ex [Col. 0014A] parte, nec videmus, quando restauret quod amisit; quando redimat quod commisit. Vobis igitur imputant, quod ab allophylis arca Domini capitur [97 1Kb] , quod a laicis Ecclesia Dei conculcatur, quod gladium Petri rubigo consumit [98 1Kb] , quod Christi sacramenta vilescunt, quod terribile nomen Dei in vanum assumitur, quod sub praetextu perjurii legitima conjugia dissolvuntur. Vobis imputant, quod Malchus in Christum, quod Phassur in Jeremiam [99 1Kb] , quod Balthasar in vasa Domini manus extendit sacrilegas [100 1Kb] . Quoties autem gratiam innocentiae et humilitatis extollo in vobis: Non sufficit, inquiunt, tantae praelationis homini, non facere malum, nisi adjiciat facere bonum. Non solum enim arbor quae fructus malos facit, sed arbor quae fructus bonos [Col. 0014B] non facit, excidetur et in ignem mittetur [1 1Kb] .

Reperit, inquiunt, archiepiscopus tuus Ecclesiam in optimo statu, ipse vero eam destituit, et dejecit. Cantuariensis Ecclesiae dignitates, quas gloriosus martyr rubricaverat sanguine suo, et quasi testamentum aeternum morte et cerebri effusione firmaverat, pusillanimitas ejus evacuavit, eamque reduxit in antiquae servitutis opprobrium, quae se in gratiam plenae libertatis erexerat. Utquid, inquiunt, terram occupat? quando morietur et peribit nomen ejus [2 1Kb] ? cur saltem non expergiscitur? Nunquid qui dormit, non adjiciet ut resurgat [3 1Kb] ? In his omnibus verecundia mea tota die contra me est, et confusio cooperuit faciem meam a voce exprobrantis et obloquentis [4 1Kb] . Sunt itaque lacrymae meae panes die ac nocte [5 1Kb] , et ubi sub [Col. 0014C] umbra vestri nominis magnificari et extolli speraveram, ibi improperium exspectavit cor meum et miseriam [6 1Kb] . Estis enim fabula in ore hominum, studiumque omnium fere commune est linguas procaces laxare contra vos in detestandum susurrium. Quod si vestram velim praedicare industriam circa [Col. 0015A] aedificiorum meliorationem, circa praediorum culturam, et circa hujusmodi exteriorem administrationem, quae incessanter exigit humana necessitas, ipsi universa depravant. Quae gloria est, inquiunt, quod vivaria construit, quod claudit feras indagine, si clerici imprecantur, si in omnem dissolutionem religiosorum claustrorum ostia relaxantur?

Quae utilitas est quod fimo et creta [(13) 1Kb] ager sationarius impinguatur, si in Dominicae messis cultura nec spina evellitur, nec exstirpatur tribulus, nec verbum Domini seminatur [7 1Kb] ? Nunquid Deo cura est de bobus et asinis, ut circa boves et asinos ita sollicitus occupetur? cur injunctae sibi legationis officium non exercet? ligatus est potius quam legatus. Prophetae, inquiunt, cui Dominus legationem [Col. 0015B] injunxerat, praecepit ut evellat ac destruat, ut dissipet et perdat, aedificet et plantet [8 1Kb] . Dominus tuus [(14) 1Kb] officii spiritualis intelligentiam convertit in litteram, aut, ut verius dicatur, in lituram. Illud mihi ad cumulum doloris accedit, quod dominus rex, qui ex toto corde vos diligit, cujus erga vos dilectionem lego assidue in libro experientiae, qui turbatoribus vestris in Romana curia murum inexpugnabilem se opponit, ipse frequenter incuriam et desidiam vestram, secreta tamen et modesta correctione redarguit: ipse crebro vos excitat scriptis et nuntiis, gravissime ferens, quod terrae suae maleficos ad excessus enormes per impunitatis licentiam provocatis. Quam [Col. 0015C] amicabilia nuperrime vobis scripserit et mandaverit, memoriae, sicut credo, tenaciter affixistis. Inter quae ego, qui conscius secretorum fui, verbum illud confidenter in communem deduco notitiam; verbum enim memorabile est. Sciat, inquit, dominus archiepiscopus, quod si filius meus electus, aut aliquis episcopus terrae, vel comes, vel aliqua persona illustris suae voluntati, aut dispositioni contraire praesumpserit, aut impedierit, quo minus sibi commissae legationis munus adimpleat, inveniet in me sui contemptus persecutorem et vindicem, ac si in coronam meam proditorie commisisset.

Scio quidem, Pater, dominum regem diu habuisse et adhuc habere in votis, ut consilio et auxilio vestro fiant increpationes in populis [9 1Kb] , ut arripiat [Col. 0015D] manus vestra judicium [10 1Kb] , et arguat pro mansuetis, terrae [11 1Kb] . Dura quidem retuli vobis, amantissime [Col. 0016A] Pater, et forte hoc aliquis temeritati ascribet, quod non blandior, quod non palpo, quod reverendum praesulis caput peccatoris oleo non impinguo [12 1Kb] . Quidquid immundissimae sues grunniant, ego in Christi visceribus, et jugi beneficiorum vestrorum memoria vos moneo et monebo, quatenus cum ea diligentia impleatis pontificium, ut non vituperetur ministerium vestrum. Legistis enim: Maledictus homo, qui facit opus Domini negligenter [(15) 33Kb] . A claustrali et spirituali militia elegit vos Deus in sacerdotem sibi. Videte, ne cum spiritu coeperitis, carne consummemini [13 1Kb] ; et ne de vobis intelligatur illud: Non permanebit spiritus meus in homine in aeternum, quia caro est [14 1Kb] . Putatis quod de commissis vobis animabus, vos in districto examine [Col. 0016B] non oporteat reddere rationem? Propter hoc irritavit impius Deum; dixit enim in corde suo: Non requiret [15 1Kb] . Sed certe requiret exactissime usque ad novissimum quadrantem; et vereor ne tempestivius aut durius, quam credere aut timere velimus. Utinam velitis recolere comminationes Altissimi, quibus apertissima visione nobis terribilem suae indignationis sententiam revelavit. Horrendum autem est incidere in manus Dei viventis [16 1Kb] . Ignis enim succensus est in furore ejus [17 1Kb] , quem quandoque spiritualiter vidistis, ipsum autem nunquam sensibiliter sensistis [(16) 1Kb] .



EPISTOLA VI. AD RADULFUM BELLOVACENSEM. [Circ. A. D. 1155.]
[Col. 0016C]

ARGUMENTUM.---Respondet invectivae cujusdam magistri vitam clericorum in aulis episcoporum degentium acerbe insectantis; et contra graviter ipsum coarguit, quod omnem aetatem in profanis litteris consumat: hortaturque ut extremam saltem senectam in meditatione novissimorum suorum peragat.

Magistro Rad. Bellovacensi, PETRUS Blesensis, Bathoniensis archidiaconus, salutem et saltem in senio senem esse.

Litteras vestras, licet plurimum invectivas, cum omni aequanimitate et gratiarum actione suscepi. Quod me corripitis affectio est; ideoque mihi acceptiora sunt vestra verbera, quam eorum ubera, qui me lactant. Utinam semper corripiat me justus [Col. 0016D] in misericordia, et increpet me; oleum autem peccatoris non impinguet caput meum [18 1Kb] . Clericorum [Col. 0017A] curialium vitam damnatissimam reputatis, et in ejus exsecrationem fere totam illam satyram Juvenalis expenditis:

Si te propositi nondum pudet [(17) 1Kb] .
Magister bone! si puerilium derivationum naenias, quibus insenuistis, memoriter retinetis, cum curia a cruore dicatur, clerici, qui cum praelatis ecclesiae conversantur, curiales non sunt; nec enim apud eos judicium sanguinis exercetur [(18) 1Kb] . Cumque institutio canonica clericos curiales [(19) 1Kb] prohibeat promoveri, clericos pontificum frequentius elegit Dominus in sacerdotes sibi. Improperatis nobis, quod semper quadra vivimus aliena. Si pontifices nos vocant in partem sollicitudinis, ut in agricultura divinae messis, et in tritura Dominicae areae [Col. 0017B] pariter laboremus, quae injuria est, si et nos bonis eorum pariter coutamur? juxta divinae legis sententiam: Nemo os bovis triturantis obturat [19 1Kb] ; teste Paulo: Nemo militat stipendiis suis [20 1Kb] . Cumque debeat de altari vivere, qui servit altari, non est absurdum, si ego, aut alius, qui in mensa Dominica pontifici ministrat, fiat ejusdem commensalis in cibo. Causamini, quod inaniter expendam dies meos, qui in castris scholaribus poteram fructificare quam plurimis. Magister bone! castra Dei sunt haec [21 1Kb] , in quibus habitamus, et sciatis, quia non est hic aliud, nisi domus Dei, et porta coeli [22 1Kb] . In domo Domini mei Cantuariensis archiepiscopi, viri litteratissimi sunt, apud quos invenitur omnis [Col. 0017C] rectitudo justitiae, omnis cautela providentiae, omnis forma doctrinae. Isti post orationem, et ante comestionem, in lectione, in disputatione, in causarum decisione jugiter se exercent. Omnes quaestiones regni difficiles et nodosae referuntur ad nos; quae, cum inter socios nostros in commune auditorium deducuntur, unusquisque secundum ordinem suum sine lite et obtrectatione ad bene dicendum mentem suam acuit, et quod ei consultius videtur et sanius, de vena subtiliore producit. Quod si Deus minori, quae potiora sunt, revelaverit, ejus [Col. 0018A] sententiae sine omni invidia et depravatione universitas acquiescit. Vos autem tumultuoso strepitu, et clamore nautico de nugis assidue disputantes, inutiliter aera verberatis; vos circa litteram et syllabam, et circa hujusmodi elementares doctrinae primitias, vestrum adhuc ingenium exercetis; et, si dicere fas est, vos, puer centum annorum, et elementarius senex, docetis sapientiam [(20) 1Kb] . Verecundum siquidem et onerosum satis est mihi, quod omnes coaetanei vestri in montem eminentioris scientiae ascenderunt, et vos in coeno crassioris intelligentiae cum asino remansistis. Priscianus et Tullius, Lucanus et Persius; isti sunt dii vestri [23 1Kb] . Vereor ne in extremae necessitatis articulo vobis improperando dicatur: Ubi sunt dii tui, in quibus [Col. 0018B] habebas fiduciam? Surgant et opitulentur tibi, et in necessitate te protegant [24 1Kb] . Semper circuitis montem Seir [25 1Kb] , nec ad terram promissionis venire potestis.

Magister, vobis, et imitatoribus vestris convertit Dominus flumina in sanguinem [26 1Kb] , ne bibant. Dat etiam coelum aeneum et terram ferream, dum vobis convertit Dominus carnalem scientiam, in qua obduruistis pertinaciter, in peccatum [27 1Kb] . Magister, nolite loqui sublimia gloriantes; recedant vetera de ore vestro, quia Deus scientiarum Dominus abhorret philosophiae gentilis errorem; cujus adhuc idololatra estis; et acceptat in quolibet Christiano conscientiae puritatem. Damnat enim Apostolus ea, [Col. 0018C] quae sunt rationem quidem habentia sapientiae [28 1Kb] secundum mandata et doctrinas hominum, si non aedificant ad salutem.

Utinam, magister, saperes, et intelligeres, ac novissima provideres [29 1Kb] . Haec philosophia tibi jam decrepito pernecessaria esset, quae frequenter in scholis describitur, sed frequentius praescribitur, cogitatio mortis scilicet assidua. Propheta dicit: Domine, notum fac mihi finem meum [30 1Kb] . Et Salomon: Fili mi, recordare novissima tua, et non peccabis in aeternum [31 1Kb] . Lamentator ille Jeremias propheta [Col. 0019A] deplorat animam peccatricem, et sui finis immemorem. Sordes, inquit, in pedibus ejus, nec recordata est finis sui [32 1Kb] . Et subjungit: Deposita est vehementer, non habens consolatorem [33 1Kb] . Sit, magister, cogitatio vestra dies mortis. Mors enim, quae junioribus est in insidiis, vobis senioribus est in januis, vestrum observat calcaneum, nec cessabit, donec fodiatur fovea peccatori [34 1Kb] . Rogo itaque, et in vera consulo charitate, ut qui hactenus varietatibus hujus saeculi militastis, Deo militetis saltem ad modicum tempus, atque faeces vestrae senectutis immoletis Altissimo, qui juventutis et adolescentiae vestrae florem in rebus nugatoriis expendistis.



EPISTOLA VII. AD MAGISTRUM A.
[Col. 0019B]

ARGUMENTUM.---Magistrum quemdam ex acutissimo disputatore egregium potatorem factum, divinae Scripturae testimoniis ab ebrietatis studio revocare conatur.

Magistro A. PETRUS Blesensis, Bathon. archidiaconus, salutem et continuam memoriam honestatis.

A domo et mensa vestra nuper egrediens magister P. mihi via publica incedenti, laetus, et longe laetior quam expediret, occurrit. Vesania siquidem ferebatur; hauserat enim apud vos spiritum vertiginis et furoris, vinoque aut cerevisia totum ejus cerebrum aestuabat. Equum meum freno rapuit, et tam equum quam equitem supinum fere in terram dejiciens, in devium me retorsit. Avertebam manus [Col. 0019C] ejus et ipsum servientes nostri graviter increpabant; ille autem lingua praecipiti, et confusa, atque clamore daemoniaco intonabat: Veniet certe, veniet; veniet, velit nolit, et bibet de Filio Dei magister meus charissimus. Ego autem dolens eum [Col. 0020A] sequebar, et trahebar invitus. Cum vero servientes mei, qui ejus temeritati parcebant, manus ejus a freno meo, cum multa tamen instantia, separassent et nos ipse vidisset in viam, a qua nos abduxerat, equorum capita reflexisse, nos diu persequens lapidibus et glebis, me inaudita verborum turpitudine lacessivit.

Sane reputaveram eum semper virum industrium et discretum et modestum; sed vobiscum ea vice biberat; apud quem, sicut publice dicitur, in bibendo non est ratio neque modus. Et quae vobis, amice, gloria est, ita potu afficere hominem, ut hominem dediscat, et in desipientiam omnino transeat bestialem? Non est tibi occasio magnae laudis, quod sic vino fundis et infundis amicos, et infundendo [Col. 0020B] confundis. Scriptum est in Habacuc [35 1Kb] : Vae qui potum dat amico, inebrians eum, ut videat nuditatem ejus! Testimonio sacri eloquii multiplicem sententiam maledictionis incurrunt, qui ad calices sedent epotandos, et ebrietati continuae se impendunt. Dicit Dominus per Isaiam prophetam [36 1Kb] : Vae, qui potentes estis ad bibendum vinum, et viri fortes ad miscendam ebrietatem! Subsecutiva ebrietatis incommoda Salomon eleganti compendio enumerat dicens: Cui vae? cujus patri vae [(21) 143Kb] ? cui vulnera? cui rixae? cui suffosio oculorum [(22) 1Kb] ? nonne his qui morantur in vino, et student [(23) 1Kb] calicibus epotandis? Sane juxta verbum Sapientis: Potus iste in vomitum, et haec voluptas in nauseam convertetur [Col. 0020C] [37 1Kb] . Expergiscimini, ebrii, dicit propheta, et flete, et ululate omnes qui bibitis vinum in dulcedine [38 1Kb] . Apostolus [39 1Kb] etiam ebrietates multipliciter interdicit. Censura vero canonica sententiam depositionis dictat in clericos, qui ebrietatibus assuescunt. Ubi [Col. 0021A] enim regnat ebrietas, ratio exsulat, intellectus obtunditur, consilia deviant, judicia subvertuntur [40 1Kb] . Si juxta Apostolum bonum est non bibere vinum [41 1Kb] , non video qualiter possit bonum esse contrarium. Ideo prudens illa mulier filium suum instruens, in visione dicebat: Noli regibus, o Lamuel, dare vinum, ne forte obliviscantur judiciorum Dei, et subvertant populi aequitatem. Sed nec ullum secretum est, ubi regnat ebrietas [42 1Kb] . Loth, quem Sodoma non vicerat, vina vicerunt [43 1Kb] . Vinea quoque, quam Noe plantaverat [44 1Kb] , suo non pepercit auctori, et ex delicto patris usque hodie derivatur ad posteros macula servitutis. Titulis quoque beati Joannis Baptistae plurimum commendationis adjecit, quod vinum et siceram, et omne quod inebriare poterat, non bibit [Col. 0021B] [45 1Kb] . Aaron et filiis ejus praecepit Dominus, ut intraturi tabernaculum, a vino, et omni quod inebriare poterat, abstinerent [46 1Kb] . Rechabitae, quia juxta mandatum Jonadab filii Rechab abstinuerant ab omni potu [47 1Kb] , qui posset esse ebrietatis occasio, cum omnes tribus captivatae essent, liberi remanserunt. Tu qui disciplinali militiae, et libris quondam omnia posthabebas, nunc, sicut audio, codices ad calices transtulisti. Scribere in bibere convertisti; et, quod anxie doleo, nunc praedicaris egregius potator, qui fueras prius nominatissimus disputator. Unum praedictis adjicio; aut emendabiliorem te exhibeas in hac parte, aut a corde meo te evomo: et amicitiae socialis vinculum rumpens, gratiam [Col. 0021C] antiquae familiaritatis evacuo. Valeas.



EPISTOLA VIII. AD QUEMDAM PRIOREM [(24) 1Kb] .

ARGUMENTUM.---Declarat Ecclesiam Dei, instar lunae, varios habuisse status: et dicta philosophorum gentilium, atque etiam jurisconsultorum recte usurpari in tradenda doctrina sacra.

Causaris et arguis vehementer, quod nuper in [Col. 0022A] capitulo fratribus tuis loquens de vario amictu sponsae [48 1Kb] , quaedam interserui, quae potius philosophum gentilem et ethnicum, sicut asseris, sapiebant, quam Christianae fidei professorem. Teneo firmiter, quid dixerim, et hoc ipsum a tua memoria non evasit, in quo nihil nisi Catholicum invenies; nisi simpliciter dicta sinistra interpretatione, aut perversa recordatione depraves. Referens equidem varios militantis Ecclesiae status, quia frequenter in sacro eloquio per lunam solet Ecclesia praesens intelligi, quasdam proprietates lunaris excursus Ecclesiae coaptavi. Sicut enim in astrologia Martiani luna in sua novitate menoides dicitur; in augmento, cum jam ad medium crevit diatomos; cum accedit ad circulum, dicitur amphicyrtos; cum [Col. 0022B] vero in plenitudine sua tota est serena, panselenos: sic Dei Ecclesia, quae lunari exemplo lumen suum mendicat a sole justitiae, in Abel et patriarchis, menoides; in tempore prophetarum, diatomos; in adventu Christi, amphicyrtos; in ejus resurrectione et fidei confirmatione satis tolerabiliter poterat panselenos nuncupari. Quod enim Ecclesia perfecta et perfecte ordinata tunc demum fuerit, quando Christus coelos ascendit, propheta satis expresse exemplo consimili manifestat: Elevatus est, inquit, sol, et luna stetit in ordine suo [49 1Kb] ; id est ascendit Christus, et Ecclesiam in ordine sanctitatis per apostolos stabilivit. Sane si Scripturas sanctas [(25) 722Kb] diligenter attendis, non censebis absurdum, quod verba philosophiae vel scientiae civilis, quandoque [Col. 0022C] in doctrina Christiana, maxime ubi ratio postulat, admittantur. Audi quid dicat Job de Domino: Praecepit, inquit, soli, et non oritur, et stellas claudit, quasi sub signaculo. Qui facit Arcturum, et Oriona, et Hyadas, et interiora Austri [50 1Kb] . Jeremias propheta quasi in jure civili fuerit eruditus, emptionem praedii patruelis, quam contraxerat, quorumdam [Col. 0023A] verborum legalium urbanitate commemorat: Emi, inquit, agrum ab Hanameel filio patrui mei, qui est in Anathoth, et appendi ei argentum septem stateres, et decem argenteos; et scripsi in libro, et signavi, et adhibui testes, et appendi argentum in statera. Et accepi librum possessionis signatum, et stipulationes, et rata, et signa forinsecus [51 1Kb] . Sane sicut in Deuteronomio [52 1Kb] legis, aliena mulier capta in praelio, si decor ejus tibi placuerit, rasis ejus unguibus, et capillis, atque veste captivitatis deposita, licite ducitur in uxorem. Si qua enim scriptura gentilium est, quae in conflictu studiorum mihi placet, sublata superfluitate verborum possum illam mihi assumere, ut ex illa filii spirituales generentur in fide. In lege enim praecipitur quod si [Col. 0023B] in agro vel in arbore inveneris avem incubantem ovis suis, aut pullis, ova aut pullos debes accipere, matremque dimittere [53 1Kb] . Non etiam curandum est de littera, ubi fructuosae inveniuntur sententiae.

Increpas me, quia in exhortationibus meis, quas rogatu conscholarium nostrorum quandoque Bononiae feci, verba posui, quae jus civile redolebant. Porro jus civile sanctum est et honestum, atque sacris orthodoxorum Patrum constitutionibus approbatum. Loquebar equidem legisperitis in illis praedictis exhortationibus de terribili sententia districti et extremi judicii, et dicebam, quod nec appellationis remedio, nec supplicationis suffragio, nec actione in factum subsidiaria, nec aliquo restitutionis [Col. 0023C] beneficio poterat attentari. Dicebam quod ille Antiquus dierum inter filios regni [54 1Kb] quos quasi in funiculo distributionis [55 1Kb] secundum meritorum [Col. 0024A] suorum exigentiam ad haereditatem vocabit aeternam, dictaturus erat familiae herciscundae judicium. Dicebam, quod contritione duplici punirentur illi, qui peccatorum suorum confessionem differebant per erubescentiam, aut contemptum [56 1Kb] ; nam et in jure civili lis per inficiationem [(26) 1Kb] crescebat in duplum. Unum noveris, quod nunquam super verbis faciam quaestionem, de qua facultate sumantur, dummodo aedificent ad salutem. Nam nec de herbis quaeritur, in qua terra, vel cujus hortulani cura vel cultura adoleverint, dummodo vim habeant sanativam.



EPISTOLA IX. AD QUEMDAM LUDI LITTERARII DESERTOREM.

ARGUMENTUM.---Invehitur in quemdam discipulum [Col. 0024B] suum, qui cursu liberalium artium confecto, non ante cogitabat theologiae operam dare, quam biennium in otio consumpsisset: prolixeque probat perniciosum esse omne otium.

Missione usus minus legitima et honesta, tanquam transfuga et desertor castra scholaris militiae dimisisti, et de labore quietissimo te in laboriosissimum otium contulisti. Praeceperam tibi ut discipulo, consulueram ut amico, quatenus continuata instantia studiorum imperfectum tuum perduceres in plenitudinem, et de discipulo ascenderes in magistrum. Respondes te in disciplinis liberalibus diutius laborasse, tuumque propositum esse, antequam theologicas difficultates expugnes, biennio respirare. Utinam huic desiderio, aut potius desidiae, et defectui tuo vicennium aut tricennium praescripsisses! [Col. 0024C] Defectui dico; nam defecit in salutare tuum anima tua [57 1Kb] , mihique satius videretur, hominem qui per semitam damnatae opinionis incedit, [Col. 0025A] negotium honestatis prorsus omittere, quam differre. Sancti quidem et honesti propositi dilatio, magna ruina est. Nunc docibilis, in provectiori aetate capax doctrinae non eris: ideoque in praesenti articulo, quod differtur, aufertur. Verbum prophetae est: Populus iste dicit: Nondum tempus est aedificandi domum Domini [58 1Kb] . Miserrime, cur opus commendabile in biennium differs? forsitan cras non eris. Sapiens dicit: Quidquid potest manus tua, cum instantia operare [59 1Kb] :

Qui non est hodie, cras minus aptus erit [60 1Kb] .

In litteris tuis legi: Vacabo mihi, et libris meis, et in camera mea ero mihi discipulus et magister: nunquam quievi, semper laboravi; nunc laborem convertam in otium et quietem. Frater, [Col. 0025B] utinam saperes et intelligeres, et inter otium et quietem discerneres! Audisti quietem Domini: quievit enim ab omni opere, quod patrarat [61 1Kb] , verumtamen ejus otium non legisti. Legitur [62 1Kb] , quod otiositas inimica est animae, animus namque qui ad otia resolvitur, roditur inanibus curis; ac testimonio Salomonis desideria rodunt pigrum [63 1Kb] . Eodem docente [64 1Kb] , stercoribus boum, id est turpi increpatione lapidandus est piger.


Cernis ut ignavum corrumpunt otia corpus,
Et capiunt vitium, ni moveantur aquae [65 1Kb] .

Flaccus dicit:

   Si non
Ante diem poscas librum cum lumine, si non
[Col. 0025C] Intendes animum studiis et rebus honestis,
Invidia vel amore vigil torquebere [66 1Kb] .

An quaeris experimentum hujus rei?


Quaeritur, Aegisthus quare sit factus adulter.
   In promptu causa est: desidiosus erat [67 1Kb] .

Teste Hieronymo [68 1Kb] , peccatum Sodomorum fuit satietas et abundantia panis [69 1Kb] . Lex [70 1Kb] etiam de sacrificiis praecipit ut bos offeratur in ostio tabernaculi; quia qui laborant in agro Dominicae culturae, libere possunt coeleste tabernaculum introire. Cur causaris studiorum laborem, et ad otium toto corde suspiras? Labor scholasticus otium est, sed otium negotiosum, et quod animum reddit ad honesta sollicitum. Unde et scriptum est [71 1Kb] : Sapientiam scribe in otio, et qui minorantur, actu invenient [Col. 0025D] eam. Ideo discipuli esurientes fricabant spicas in die Sabbati [72 1Kb] ; in quo notatur utilium sententiarum discussio, quae mente quieta diligentius procuratur. Sic ingreditur homo sepulcrum in abundantia [73 1Kb] , quia absconditus a conturbatione hominum [74 1Kb] , foris quidem minuitur, sed interius fructus spiritualis studii inaestimabiliter reficitur et ditatur. Sic in Ezechiele [75 1Kb] : Porta atrii interioris, quae respicit orientem, clausa est sex diebus, in quibus opus [Col. 0026A] fit; die autem Sabbati aperitur. Qui enim a terrenis vacant, spiritualium notitiam facilius assequuntur. Vacate, inquit, et videte, quoniam ego sum Deus [76 1Kb] . Ideo Martha turbatur erga plurima [77 1Kb] . Liae oculus lippitudine impeditur; Maria vero cum Rachele optimam partem elegit [78 1Kb] . Et Jacob cum requiescit in Bethel, coelestium mysteria comprehendit [79 1Kb] . Hoc est otium sanctum, otium studiosum. Verumtamen otium vocas, non vigilare, non legere, vacare comessationibus, resolvi ad carnis illecebras, torpere somno et potibus indulgere. Timere debueras vocem Domini super tali otio irascentis: Neomenias vestras, inquit, Sabbatum non feram. Otia et sata et festivitates vestras odivit anima mea [80 1Kb] . Luget etiam super animam otiosam propheta dicens: [Col. 0026B] Viderunt eam hostes, et deriserunt Sabbata ejus [81 1Kb] . Verbum sancti Hieronymi est [82 1Kb] : Otium sine litteris mors est, et vivi hominis sepultura. Miser, quidquid longo tractu temporis didicisti, biennale otium exsufflabit, et illa logices ventosa loquacitas, qua tumescis, sicut visio nocturna, et sicut somnium avolabit [83 1Kb] . Putas, quod in pace et quiete corporis sit pax mentis? habebis forsitan pacem, sed amarissimam. Pacem, scio, reputas te habere, in loci habitatione solitudinem, in carnis exhibitione sollicitudinem: et ecce in pace tua amaritudo amarissima [84 1Kb] . Qui enim curam carnis in deliciis agit [85 1Kb] , tormenta conscientiae accusantis patitur, et semper hostem domesticum secum gerit, [Col. 0026C] sicut sapiens dicit: Solitudo, quam desideras, subversio est virtutum. Vae soli, quia, si ceciderit, non habet sublevantem [86 1Kb] . Solitudo Amnon fratrem Thamar ad incestuosum sororis suae concubitum provocavit [87 1Kb] . Solitudo est, quae virum fortem fortissime praecipitat in reatum; ea enim mediante, honestas impudicitiae arma sua reddit, degenerat sanctioris vitae propositum, et odoriferae opinionis gloria damnabiliter evanescit. Dum Parisiis operam studiis dabas, publice dicebatur, quod in hac humana conversatione te angelum exhibebas; vereor, ne qui de homine in angelum transieras, de angelo in hominem revertaris. Nam juxta sententiam Veritatis [88 1Kb] , spiritus immundus ambulans per loca deserta et arida, et non inveniens requiem (apud [Col. 0026D] quiescentem in otio quietem invenit) assumensque septem spiritus nequiores se, domum vacantem, et scopis disciplinalibus mundatam invenit, vacantem occupat, ac novissima hominis illius in pejora convertit. Diu te invitavi ad scholarem militiam, diu clamavi, et laboravi clamans, ne abhoreas hunc laborem vere laboravi. Suadere enim et non persuadere, hoc labor est ante me. Sane laborem et duritiem theologicae facultatis non debebas abhorrere: [Col. 0027A] scholastici namque hominis labor non est in operibus, sed in verbis: et ut verbo Salomonis utar: Omnis labor hujusmodi hominis in ore ipsius [89 1Kb] . Certe praecepta sua, et sciri et custodiri vult Dominus cum labore: nam et ipse est, qui fingit laborem in praecepto [90 1Kb] . Unde et justus scire atque custodire desiderans verba et praecepta, quae de labiis [Altissimi processerunt, dicit Propheta: Propter verba labiorum tuorum ego custodivi vias duras [91 1Kb] . Adhuc rogo te, ne timeas aut differas hunc laborem. Effeminari quidem otio, et torpere pigritia, nihil aliud est quam suffocare virtutem, nutrire superbiam viamque construere ad gehennam. De his dicitur: In labore hominum non sunt et cum hominibus non flagellabantur; ideo tenuit eos superbia, etc. [92 1Kb] . Procul [Col. 0027B] dubio, qui non flagellantur temporaliter cum hominibus, in perpetuum flagellabuntur cum daemonibus; et qui cum hominibus non laborant, cum daemonibus laborabunt. Vale.



EPISTOLA X. AD G. CAPELLANUM REGIS SICILIAE.

ARGUMENTUM.---Graviter queritur a rege Siciliae adolescentulo ad Ecclesiae Agrigentinae episcopatum evectum hominem prorsus inidoneum: simulque ostendit capellani, ad quem scribit, officio incumbere, de hoc lapsu regem non semel tantum, sed etiam secundo et tertio serio commonefacere.

Diu est quod rumor insonuit et publice jam crebrescit, quod dominus tuus rex Siciliae [(27) 3Kb] salutis suae, et paternae traditionis oblitus, cum comite Lorocelli [(28) 1Kb] in ruinam et desolationem Agrigentinae [Col. 0027C] Ecclesiae conjuravit. Intendit episcopare fratrem comitis, et ipsum reclamante capitulo violenter intrudit. Tu vero cum scias eum statuam esse, et truncum inutilem, miror quod non ascendis ex [Col. 0028A] adverso, et te pro domo Israel non opponis [93 1Kb] . Infelix ego homo, cur non habeo copiam illius comitis, ut aliquid persuadeam homini inhumano? Annuntiarem impio impietatem suam, et, si non lucrifacerem eum Deo, perfecte saltem partes evangelizantis implerem. Zelus domus tuae, Deus, comedit me [94 1Kb] . Tabescere me fecit zelus tuus, quia obliti sunt verba tua inimici tui [95 1Kb] . Vere obliti; verbum enim tuum est, Domine: Domus mea, domus orationis, non intrusionis, vocabitur [96 1Kb] . Domum tuam, Domine, decet sanctitudo [97 1Kb] , non intrusio. Respice, Domine, in faciem testamenti tui [98 1Kb] . Zelare honorem et decorem domus tuae, et locum habitationis gloriae tuae [99 1Kb] : non irruat in eam immundus et incircumcisus [100 1Kb] . Consoleris Ecclesiam, quae in conculcationem [Col. 0028B] data est, et dicas ei: Noli timere, filia Sion [1 1Kb] . civitas Hierusalem, noli flere [2 1Kb] . Gloriosa dicta sunt de te, civitas Dei [3 1Kb] . Gloriam illorum humiliabo, qui te humiliant et confundunt; ponam te in superbiam saeculorum [4 1Kb] . O detestanda operatio! o adolescentia deploranda! Filius Ecclesiae quare se erigit contra matrem? cur abjecit consilium pietatis, et abiit in concilio impiorum? [5 1Kb] in una die peribunt cogitationes eorum [6 1Kb] ; consilium autem Domini manet in aeternum [7 1Kb] .

Vae terrae, cujus rex puer est [8 1Kb] . Doleo, quod inter primitias dominationis suae, et in recentia unctionis regiae hoc praesumit. Virtus equidem consecrationis ab hujusmodi violentiis eum utinam temperasset! magna enim est hujus efficacia sacramenti. [Col. 0028C] Nam de David, postquam a Samuele unctus est, Scriptura testatur [9 1Kb] , quod directus est Spiritus Domini in David a die illa, et in reliquum. Saul quoque die illa, qua olei lenticula a Samuele perfusus [Col. 0029A] est [10 1Kb] , mutatus est in virum alium, et insiliente in eum Spiritu Domini, cum accessisset ad cuneum prophetarum, cum eis prophetare incepit. Caiphas, qui in illo consistorio, ubi de morte Domini agebatur, sententiam protulit, dicens: Expedit quod unus moriatur pro populo, sicut ait Evangelista [11 1Kb] , hoc a semetipso non dixit, sed cum esset pontifex anni illius prophetavit. Verum nec virtus unctionis, nec religiosorum crebra exhortatio, nec Dei timor, nec Ecclesiae reverentia, nec suae famae dispendium, nec exemplum paternae mansuetudinis [(29) 1Kb] a sua pertinacia hunc refletunt. Duorum mihi nomina expressisti, qui familiares et domestici ejus sunt, quorum amicitias, licet ignobiles sint mente et genere, gratantissime [Col. 0029B] acceptavit; hi ipsum in hanc temeritatem excitant et incendunt. Sed certe inimici hominis domestici ejus [12 1Kb] . Proditoria istorum consilia praetulit inconsultissimus adolescens domino Salernitano [(30) 1Kb] , et comiti Avelini [(31) 1Kb] avunculis suis, quorum fidem et prudentiam necessitas regis frequenter experta est, qui dedecus pueri sua morte redimerent; nec regni humiliationi usque ad effusionem sanguinis et perpetuitatem exsilii consentirent. Sed populi peccatis exigentibus, elongavit a se amicos et proximos, incedensque per viam Roboam consilium venerandae maturitatis abjecit [13 1Kb] . Porro honorem sponsae suae zelabit Dominus, et malos male perdens retribuet abundanter facientibus superbiam [14 1Kb] .

[Col. 0029C] Et quia ille miserabilis adolescens in thesauros [Col. 0030A] Ecclesiae consilio malignorum manus rapaces injecit, vereor ne in eum Dominus excandescat, et eveniat quod dicit Job: Thesauros, inquit, quos devoravit impius, evomet, et de ventre e us extrahet illos Deus. Luet quae fecit omnia, nec tamen consumetur [15 1Kb] . Non decebat eum manus laicas ad sacra porrigere. Frequenter debueras ei suggessisse qualiter Oza fuit percussus a Domino, eo quod in arcam Domini manus, devote quidem, sed indigne porrexerit [16 1Kb] . Qualiter temporibus Jasonis, ille perpetuus ignis, qui a tempore Jeremiae usque ad Nehemiam duraverat, exstinctus est, eo quod Antiochus occasione Jasonis ad sacerdotalia manum misit [17 1Kb] . Qualiter regnum Balthazar a Persis occupatum est, et vastatum indicio manus ultricis et scribentis, Mane, Thecel, [Col. 0030B] Phares [18 1Kb] , eo quod vasa Domini in convivio profanasset. His et similibus eum deterrere debueras, sed alligatum est verbum Domini in ore tuo [(32) 1Kb] , nec moveris super contritione Joseph. Times hominem, nec te zelus Domini aut Ecclesiae tangit afflictio. Porro testimonio Job: Qui timet pruinam, veniet super eum nix [19 1Kb] . Gloriosum est cuilibet Christiano, si affligatur, dummodo non sit turpis, sed in Christo commendabilis afflictionis occasio. Nemo, inquit Petrus apostolus, patiatur ut fur [20 1Kb] sed si benefacientes et benedicentes sustinetis, haec est gratia apud Deum. Ideo ibant apostoli gaudentes a conspectu concilii, quia digni habebantur pro Christi nomine contumeliam pati [21 1Kb] . Si exhortationem tuam contemptui habet, ipse contemptus tibi cedet ad gloriam. Lampas, [Col. 0030C] ait Job, contempta apud cogitationes principum, [Col. 0031A] parata erit ad tempus statutum [22 1Kb] . Et quod est tempus illud, nisi tempus, de quo dicitur: Cum accepero tempus, ego justitias judicabo [23 1Kb] ? Unum noveris, si non annuntiaveris impio impietatem suam, ipse in impietate sua morietur, et ejus anima de tuis manibus requiretur [24 1Kb] . Ovis tua est, et in periculum tuum ipsius custodiam suscepisti. Vide ne alios imiteris, qui lac et lanam quaerunt in ovibus, non salutem. Periculosum est tibi, si in tonsoris officium convertas ministerium pastorale. Tondet Absalon oves suas et fratrem suum interficit [25 1Kb] ; sic animam proximi sui praelatus mortificat, dum eo enormiter delinquente, aut tacet, aut dissimulat, aut consentit, ut inde emolumentum temporale percipiat. Indubitanter quidem scio, quod si orasses instantius, perorasses, [Col. 0031B] et ab hac inhumana tyrannide hominem avertisses. Diffusa est enim gratia in labiis tuis [26 1Kb] , vivusque est efficax sermo tuus, imo Domini, et penetrabilior omni gladio ancipiti [27 1Kb] . Hic est vomer ille aratorius, quo Samgar sexcentos Philistaeos occidit [28 1Kb] ; mandibula asini, qua Samson mille de suis hostibus interfecit [29 1Kb] ; clavus Jahel [30 1Kb] ; pugio Phinees [31 1Kb] ; gladius Gedeonis [32 1Kb] . Quod si ex corde ageres causam Christi, daret voci tuae vocem virtutis, atque voluntaria oris tui beneplacita faciens, cor regis ad tuum verteret arbitrium ille, in cujus manu corda sunt regum [33 1Kb] . Non enim, sicut dicit Dominus, vos estis, qui loquimini, sed Spiritus Patris vestri, qui loquitur in vobis [34 1Kb] ; ipse est, qui dat verbum [Col. 0031C] evangelizantibus virtute multa. Ipse est, qui tibi opportune astaret, si importune et frequenter instares.

Habet tuarum continentia litterarum, quod ipsum primo blande et amicabiliter convenisti: ipse autem respondit, se non esse in culpa, sed comitem Lorocelli; cum vero eumdem iterum convenisses, te, sicut asseris, reputavit insanum: ideo ori tuo imposuisti silentium, proprioque ipsum arbitrio dimisisti. Quod primo usus es blanditiis, prudentiae ascribo; non enim litibus exasperandi sunt principes, sed temperatius corrigendi, sicut Paulus apostolus ad Timotheum scribens: Servum, inquit, Domini non oportet litigare, sed ad omnes mansuetum esse, et patientem, corripientem cum modestia eos, qui [Col. 0031D] resistunt veritati [35 1Kb] . Sed qui semel, et secundo verbum exhortationis proposueras, eamdem exhortationem [Col. 0032A] debueras tertiasse [(33) 1Kb] : forte aliquid elucaciae contulisset numerus trinitatis. Goliath in tertio lapide prostratus est [36 1Kb] . Moyses magos Pharaonis in signo tertio superavit [37 1Kb] . Doleo, quod ad excusandas excusationes in peccatis culpam suam transfundit in alium, quum eum humiliter confiteri et devote corrigere oportebat. Graviter offenditur Deus, cum quis propriam malitiam dissimulando, eam ministerio prosequitur alieno, scriptum est enim, manus in manu non erit innocens malus [38 1Kb] [(34) 38Kb] . Sic dicebat Saul de David: Non sit manus mea in eum, sed sit super eum manus Philistinorum. [39 1Kb] Sic Judaei linguis crucifigentes Dominum, dicentes tamen: Non licet nobis interficere quemquam [40 1Kb] , tradebant eum occidendum militibus, ut ab eis culpa in alios transferretur. [Col. 0032B] Quod insanum te reputat, non mirare; non est mirum, si insanus alios existimet insanire. Certe cum quidam filius prophetarum venisset et inunxisset Jehu in regem, quaesierunt alii dicentes: Ad quid venit insanus iste ad te? [41 1Kb] sic apud eos, quorum interiores oculi ambitione, vel invidia excaecantur, vilescit sermo Dominicus, et verba vitae aedificativa vesaniae ascribuntur. Scio quid Dominus tuus somniet, quid affectet in hac erectione sui Dagon, in hac intrusione tyrannica. Utinam maturius saperet et intelligeret, utinam prudentius inter spiritualia et mundana discerneret; peremptorium enim est in principe, vel auram odorare munerum, vel favorem quaerere personarum! Teste siquidem [Col. 0032C] propheta: In quorum manibus iniquitates sunt, dextera eorum repleta est muneribus [42 1Kb] ; transibunt vero iniquitates in poenam, et munera in dolorem; quia testimonio Job: Ignis devorabit tabernaculum eorum, qui munera libenter accipiunt. [43 1Kb] Benedictus autem Dominus, qui regem Anglorum Henricum a talibus hactenus conservavit innoxium. Manus enim suas excussit ab omni munere; nec in praelatis Ecclesiae promovendis ipsum unquam reflectere potuit, vel muneris oblatio, vel gratia personalis: ideo magnificavit eum Dominus in conspectu regum [44 1Kb] , et juxta nomen magnorum, qui sunt in terra, thezaurisavit super eum gloriam et honorem [45 1Kb] . Bene valeas, amice charissime, et inceptae correptioni diligenter insistas, donec dominus tuus ab invio erroris [Col. 0032D] sui in viam justitiae revertatur.



EPISTOLA XI. AD R. CLERICUM JAM AETATE PROVECTUM.
[Col. 0033A]

ARGUMENTUM.---Hortatur clericum quemdam, qui Deo promiserat se ingressurum religionem, ut voto suo faciat satis; nec sinat se vel disciplinae religiosae asperitate, vel parentum et amicorum querelis, nisi se perditum ire velit, a proposito revocari.

Charissimo socio et amico R. PETRUS Blesensis, Bathon, archid. salutem, et rectum iter tenere.

Proposueras omnes saeculi pompas et illecebras mundanae conversationis abrumpere, ut pauper pauperem sequens Christum divitias aeternitatis acquireres. Verumtamen inconsulta carnis affectio, proditorie blandiens et amicabiliter fallens, in devium te retorquet, dum a pusillanimitate spiritus conturbatus [Col. 0033B] primitias religionis et introitum sanctitatis abhorres. Quia te mundi voluptatibus totum hactenus immersisti, importabilia tibi omnino videntur ciborum mutatio, vestimentorum asperitas, jugum obedientiae, censura silentii, regularitas morum, et austeritas disciplinae. Veritas, quae mentiri non potest, clamat: Jugum meum suave est, et onus meum leve [46 1Kb] . Si Christo credis aut credis in Christum, cur grave reputas, quod ipse judicat leve? Si Christo contrarius es, te ipsum enormiter gravas: Posuisti me, inquit, contrarium tibi, et factus sum mihimetipsi gravis [47 1Kb] . Ethnicus dicit:

Quod male fers, assuesce, feres [48 1Kb] ,
Et tu, si jugo Domini assuescere velis, factus tanquam [Col. 0033C] vitula Ephraim [49 1Kb] docta diligere trituram, affectabis quod times, cupies quod vereris. Qui de obscuris egreditur, conniventi palpebra et infirmiori oculo luci publice se exponit; qui si aliquantulum lumini assuescat, quod prius erat oculi tormentum, in delicias convertetur. Velle quidem tibi adjacet, sicut dicis, sed perficere non invenis [50 1Kb] . Si enim veli onus inolitae vetustatis abjicere, hoc labor est ante te. Sequere eum, quem voveras sequi, et ipse votis tuis misericorditer et efficaciter aspirabit. Venite, inquit, omnes qui laboratis, et onerati estis, et ego reficiam vos, dicit Dominus [51 1Kb] . Incipias, quaeso, et tuum Dominus prosperabit inceptum:

Dimidium facti, qui bene coepit, habet [52 1Kb] .
[Col. 0033D] Si te tentaverit timor ille nocturnus, qui solet inter primitias sanctae conversationis obrepere, faciet tibi Dominus etiam cum tentatione proventum [53 1Kb] . Tentatio est vita hominis super terram [54 1Kb] ; ideoque si servire proponis ei, cui servire regnare est, non eris a tentatione omnino immunis. Sapientia enim dicit: Fili, accedens ad servitutem Dei, sta in justitia et timore et praepara animam tuam ad tentationem. Verumtamen ut ignis aurum, tentatio virum probat. Tentatio, praeveniente Dei gratia, te fortiorem faciet in adversis, et in periculis circumspectum. Rogo ergo te, [Col. 0034A] frater, aggredere et ingredere viam vitae, qui per viam mortis hactenus ambulasti. Vides quod non est nisi contritio et infelicitas in viis nostris; et quidquid sub sole est labor est et afflictio spiritus. Vitae praesentis excursus fumus est, et vapor ad modicum parens [55 1Kb] . Scio quia parentes tui te retrahunt a proposito meliori. Non differat, quaeso, non evacuet propositum tuae conversionis proditoria et seductrix affectio parentelae. Noli eos diligere contra Christum, quos teneris odio habere pro Christo. Multi pro parentibus suis re animas perdiderunt, quorum occasione mundus, qui in eis aruerat, denuo revirescit; atque divitias, et caetera impedimenta salutis, quibus se exoneraverant, affectant aliis, tanquam eis prodesse credant eam quae sibi esse nociva pro [Col. 0034B] certo cognoverant. Nunquid quod damnabile est uni, alii est salubre? nunquid gaudia viventium, solatia sunt mortuorum? Impius est, qui animae suae pro suis parentibus est crudelis; majoremque temeritatem hac nemo habet, quam ut animam suam ponat ita periculose quis pro amicis suis [56 1Kb] . Tu qui elegisti habitare humilis et abjectus esse in domo Domini, quomodo iterum in his, quae in aeternae confusionis vergunt praejudicium, iterum gloriaris? Gloria mundi fallax et seductoria decipit amatores suos. Quidquid enim vel in futurum promittit, vel in praesenti praetendit, totum ad nihilum deveniet, tanquam aqua decurrens. Non consentias carni fatuae, quae se et te pariter trahit in lacum gehennalem; [Col. 0034C] sicut legitur de Zamri, qui se et domum regiam pariter dedit in combustionem et cibum ignis. Circumferimus hostem nostrum, et juxta verbum Salomonis: Ab ea quae dormit in sinu tuo, custodi claustra oris tui [57 1Kb] . Nulla pestis efficacior est ad nocendum quam familiaris et domesticus inimicus; hic est ignis in gremio, serpens in sinu, haec est uxor hominis litigiosa, pessima caro nostra. Quae licet sit vexata doloribus, repleta illusionibus, infecta sordibus, afflicta infirmitatibus, obnoxia passionibus, flagellis trita, plagis caesa, morti denique deputata, tamen adhuc aculeis contradictionum hispida, rebellis, superba, murmurosa, querulosa, contumax, inquieta in suum et animae conjurat exitium; nec posse satisfieri sibi putat, donec se et animam praecipitet [Col. 0034D] in aeternae damnationis abyssum. Cur non attendit infelicissima caro, quam nobilem, et quam necessarium sibi habeat hospitem, cujus beneficiis sustentatur, regitur et honestatur? Quod audit, quod videt, quod sentit, quod intelligit, quod loquitur, quod movetur, totum hospiti suo debet: cujus auxilio destituta fieret quasi terra sine aqua, immundum, morticinium, vermium cibus, aeris corruptela. Inventa est iniquitas ejus ad odium [58 1Kb] , dum inique odit quod totis visceribus debuerat dilexisse. Odit dico; qui enim diligit iniquitatem, odit animam [Col. 0035A] suam [59 1Kb] . Redeas, quaeso, ad cor, amice charissime, et quo te traxerit caro fatua, non sequaris. Caeca est, et si tibi ducatum praestiterit, secum in mortis foveam te devolvet. Nosti quid feceris; nam, ut verbo Salomonis utar, Defixisti apud extraneum manum tuam, illaqueatus es verbis oris tui, et captus propriis sermonibus [60 1Kb] . Irasceris mihi, quia te ad viam vitae arctioris tam instanter invito, quam tamen, sicut asseris, pertinaciter fugio et evito. Sane alia est conditio mea, qui nunquam alicujus voti vinculo me astrinxi; et aliam judico tuam, qui sanctioris propositi votum solemniter emisisti. Scriptum est enim: Vovete et reddite [61 1Kb] . Convertisti in necessitatem tuae libertatis arbitrium, nec jam sine animae periculo, et famae dispendio conversionem tuam detrectare poteris, aut differre. [Col. 0035B] Nam oblatum exigit, qui non exegerat offerendum. Non est aliud votum protrahere quam luxuriari in Christo. Nec enim promissionem Dominus acceptat, nisi propter promissionis effectum. Festinantius igitur age, ne voti tui exsecutionem mors inopinata praeveniat. Relinquas saeculum, antequam a saeculo relinquaris. Egredere de terra dissimilitudinis, de medio pravae ac perversae nationis, de tenebris ad lucem, de miseria ad jucunditatem, de labore ad requiem, de exsilio in patriam, de morte ad vitam. Maturius, quaeso, tuae saluti prospicere velis, ne tunc timere velle incipias, cum non possis. Qui opportunitatem deserit opportunitas eum fugit. Rugae tuae jam testimonium dicunt contra te forte. [Col. 0035C] Instat tibi hora undecima, et ad operandum Dominus te invitat. Si non vis operari, dum potes, justo Dei judicio non poteris, quando voles. Vide quomodo in hac valle plorationis nos fere omnes nubes caliginosa involvit: ubi Deo et angelis ejus spectaculum triste et lacrymabile facti sumus [62 1Kb] . Alii spiritu vertiginis ducti titubando incedunt, et in alios oberrantes

. . . offendunt. Alii nubes et inania captant.
Quidam in locis coenosis et fetidis se voluptuose volutant. Alii in desideriis animae suae mortem sibi adsciscunt. Alii ventum hauriunt. Alii in saccum pertusum congregant. Alii quidquid apprehendunt avidissime devorant. Alii prunas ardentes in sinu suo colligunt. Alii in profundo submersi [Col. 0035D] sunt, quorum finis interitus. Alii exeuntes de nebula respirant in liberioris aurae gratiam, cum jubilatione dicentes, Benedictus Deus, qui non dedit nos in puteum interitus [63 1Kb] , qui nos eduxit de lacu miseriae, et de luto faecis [64 1Kb] . Egredere, quaeso, de tenebris ad lucem, de labore ad requiem, de perditione ad salutem. Arripe arma sanctimoniae, exercitium divinae militiae, studium disciplinae, pacatissimum fructum justitiae, et primitias felicitatis aeternae. Dies tui transierunt, horrendumque est incidere [Col. 0036A] in manus Dei viventis [65 1Kb] , vitamque, quae non deficit, perdere, et se scienter involvere doloribus sempiternis.



EPISTOLA XII. AD QUEMDAM NEPOTEM SUUM.

ARGUMENTUM.---Consolatur nepotem plus nimio de avunculi sui obitu, incendio domus, et pedis sui laesione dolentem; probatque hujus vitae afflictiones divini in nos amoris esse signa, et mundi tantam esse vanitatem ut minime lugendus sit, qui mundo per mortem defunctus sit.

Infortunium, quod deploras, quodam compassionis affectu sustineo: justum est enim, ut qui amicus eram in prosperis, profitear amicitias in adversis. Nobis avunculum tuum mors inopina praeripuit: qui si lacrymis redimi possit, tota fere [Col. 0036B] in lacrymas Aurelianis efflueret. Verumtamen, quia mortis jactura restitutionis beneficium non admittit, illud saltem adhibeas solatium, quod et honestas exigit, et dictat affectio. Familiarissime dilexi avunculum tuum; ego te familiaritatis illius successorem constituo, et dilectionis haeredem. Mors avunculum tuum tibi abstulit; sed fortis est ut mors dilectio [66 1Kb] , quae in me tibi avunculum restauravit. Si materiam tuae promotionis mihi obtulerit opportunitas, erit apud me dilectio fortior quam mors, et gratia quam natura. Verumtamen aequanimiter tolerare non possum, quod inconsolabiliter doles; et quod super dolorem vulnerum tuorum addidisse [67 1Kb] causaris Dominum, [Col. 0036C] casualem pedis extorsionem, in incendium domus tuae. In his tibi divina miseratio fidem certissimae dilectionis exhibuit. Quem enim diligit, corripit Deus: flagellat autem omnem filium quem recipit [68 1Kb] . Dulciora sunt justi et misericordis Dei verbera, quam verba adulantis. Utinam, inquit Propheta, corripiat me justus in misercordia, et increpet me, oleum autem peccatoris non impinguet caput meum [69 1Kb] . Si elisit, et contrivit Dominus pedem tuum, ipse est qui erigit elisos [70 1Kb] , qui sanat omnes contritiones eorum [71 1Kb] . Cum simus omnes filii irae [72 1Kb] , cur causaris in Christo flagellum misericordiae? Cum exarserit in brevi ira ejus [73 1Kb] , quis scit, si convertatur, et ignoscat Deus, et relinquat post se benedictionem? [74 1Kb] non obliviscitur misereri Deus [75 1Kb] , sed et iratus [Col. 0036D] misericordiae recordatur [76 1Kb] . Si flagellum ejus cum aequanimitate sustineas, ira transibit in gratiam, atque secundum multitudinem dolorum in corde tuo consolationes ejus laetificabunt animam tuam [77 1Kb] . Ideo forsitan temporaliter te punit, ut aeternae mortis ardores poena redimat temporalis. In aedificio templi omnes lapides prius malleis tundebantur, ne in illorum positione sonus mallei audiretur [78 1Kb] : sic et vivi lapides, qui ponendi sunt in illa coelesti Hierusalem, quae aedificatur ut civitas [79 1Kb] , [Col. 0037A] variis infortuniorum tunsionibus prius poliuntur [(35) 1Kb] , quam in aedificio coelestis habitaculi collocentur. Sed nec in horreo Domini reponitur granum, donec flagellis, aut triturantium pedibus sit excussum. Circa tui autem avunculi mortem, magna tibi debet esse consolationis occasio, quod innocentissime vixit, quod in saeculo nihil saeculariter egit, et pro diebus aeternis dies transitorios commutavit. Ille introivit in potentias Domini [80 1Kb] , et in thesauros gloriae, quae non transit, in pace factus est locus ejus [81 1Kb] . Nos in labore et aerumna vitam miseram protrahentes dati sumus in opprobrium et derisum his, qui habitant in civitate Domini virtutum [82 1Kb] . Nonne spectaculum facti sumus civibus illis Jerusalem, cujus participatio in idipsum [Col. 0037B] [83 1Kb] , cujus communicatio est in vinculo charitatis, et unanimitate virtutum, cum tota conversatio nostra in id, et aliud tendat, et in universis actibus suis, non solum a proximis, sed etiam a seipsa tota dissentiat. Considera singulorum judicia, studia, vota, consilia, officia, dicta et merita, et videbis omnia quadam discolori, et repugnanti varietate confusa.

Quidam, qui sine omni periculo et labore vivere poterant, certa mortis pericula et labores importabiles amplectuntur, ut vivant. Quidam more Tantalico in aquis sitiunt, dum inter opulentias inedia se affligunt. Quidam se voto continentiae astrinxerunt, et, juxta prophetam, tanquam equi emissarii ad uxores hinniunt alienas [84 1Kb] . Quidam cum infinita [Col. 0037C] congregaverint, se nihil reputant congregasse. Quidam studiose inquirunt, nec invenire sufficiunt, qualiter modicula, quam habent, substantia consumatur. Quidam honores appetunt, et eos assequi non possunt. Quidam honores fugiunt, et ad eos trahuntur inviti. Quidam laudes hominum vilipendunt, et in hoc sunt laudabiles. Quidam omni tempore venantur famam saeculi, et omni tempore sunt infames. Quidam per labores requiem quaerunt. Quidam in requie requiem invenire non possunt. Quidam apud alios venerabiles, sibi apud se vilescunt. Quidam plus de se linguae adulatrici, quam conscientiae suae credunt. Quidam se tyrannica usurpatione magnificant. Quidam se sua benignitate [Col. 0037D] vilificant. Quidam ibi trepidant, ubi non est timor [85 1Kb] . Quidam in periculo mortis certissimae sunt securi. Quidam non quiescunt, donec rem habeant concupitam, quam cum habuerint, vilem reputant et abjectam. Quidam rem, quam non concupierunt, adepti, inaestimabilem in ipsa concipiunt voluptatem. Quidam simpliciter vivunt, et in omnibus prosperantur. Quidam versantur in dolis, et eis quaelibet adversantur. Quidam pro libitu suo vivunt, et [Col. 0038A] semper sunt vegeti. Quidam a regulis Hippocratis non deviant, et assidue sunt infirmi. Quidam insipientiam simulando sapiunt. Quidam nimis sapiendo desipiunt. Quidam a philosophiae sinu ad arma prosiliunt. Quidam a claustrali aut scholari quiete migrantes quotidiana membrorum fatigatione se frangunt. Quidam in litigiis et contradictionibus gloriantur. Quidam si eos oportuerit litigare, torquentur. Quidam in rebus nugatoriis sunt plurimum circumspecti, in arduis autem atque seriis, et quae maturo indigerent consilio, penitus inconsulti. Quidam amicis et domesticis suis graves, inimicos humiliter venerantur. Quidam verissimae amicitiae professores inimicos severissime persequuntur. Quidam se superbe humiliant. Quidam humiliter se exaltant. [Col. 0038B] Quidam in suis mendaciis gratiosi sunt. Quidam semper laborant esse verissimi, et mendacissimi reputantur. Quidam ea semper differunt, quae differre non expedit: ibique sunt praecipites, ubi res saniore consilio indigeret. Quidam in perniciem animae conjurantes, curam corporis in deliciis agunt. Quidam zelantes salutem animae, corpori misero et afflicto non percunt. Quidam de crastino nunquam cogitant. Quidam in universis oculos providentiae dirigunt in futurum. Quidam de proprio patrimonium Christi augent. Quidam Christum sequuntur pauperem, ut de Christi patrimonio suis nepotibus thesaurizent. Quidam interius simplices, exterius sunt austeri, ut sic inter fratres vinculum [Col. 0038C] sociale concilient. Quidam exterius mansueti murmurant interius, ut fraternae societatis unitatem dissuant. Quidam irascentes ad horam insaniunt. Quidam dissimulatorio vultu palliant ad tempus injurias et abscondunt. Quidam sub risu fictitio plorant. Quidam sub hypocrisi lamentationis exsultant. Quosdam ad damnosos honores inducit ambitio. Quidam nihil honores reputant sine lucro. Quidam libentius donant semper ingratis. Quidam libentius mutuant debitoribus nunquam mutuum soluturis. Quidam omnes libros revolvunt, et nihil addiscunt: sed et quidam omnia promittentes, promissa non solvunt. Quidam omnia imprudenter agunt, et ipsis pro voto succedit. Quidam omnia consiliose disponunt, [Col. 0038D] et semper in contrarium eis cedit. Quosdam nobilitas sua magnificat, quosdam humiliat, et quandoque apud principes acceptior est fatuus, quia ignobilis, quam nobilis, quia prudens. Quidam omnem sollicitudinem a se prorsus excutiunt. Quidam non solum suis, sed etiam alienis negotiis se minus sufficienter involvunt. Quidam omnia consilio alieno disponunt. Quidam in omnibus sequuntur propriae voluntatis arbitrium. Quosdam negotia [Col. 0039A] licet ardua nunquam sollicitant. Quidam in rebus etiam nugatoriis curiose se torquent. Quidam, ut alienis parcant expensis, se ipsos evacuant. Quidam de alieno prodigi, de proprio sunt avari. Quidam satis tenues, multa vestimenta faciunt et consuunt. Quidam, quod deterius est, multa aedificia incipiunt, nec consummant. Quidam comedunt, ut jejunent. Quidam jejunant, ut comedant. Et quid per universa excurram? Si linguis hominum loquar, aut angelorum [86 1Kb] , dissonantias habitantium in hac terra dissimilitudinis, recensere non potero, cum unusquisque non tantum a proximis dissentiat, sed dissideat a se ipso. Gaude igitur, si raptus est avunculus tuus de hoc saeculo nequam, ne malitia mutaret intellectum ipsius [87 1Kb] . De mundo eductus est, [Col. 0039B] quo mundus non erat dignus [88 1Kb] . Assumptus est de medio pravae ac perversae nationis, ut habitet in splendoribus sanctorum, ubi ad pacem et consonantiam universa componit harmonia virtutum, ubi vivendi est invariabilis status et aeternus gaudiorum. De incendio autem domus, aut pedis extorsione ne murmures. Nam si animi dotes, quibus praecellebat avunculus tuus, imiteris, pes tuus stabit in directo [89 1Kb] , et erit Dominus lucerna pedibus tuis [90 1Kb] ; et sic super semitas justitiae te deducet [91 1Kb] , ut pro domo fragili domum habeas in coelis non manufactam, salubrem, jucundam, decoris incomparabilis, et aeternam. Mitte mihi versus et ludicra, quae feci Turonis: et scias cum apud me transcripta [Col. 0039C] fuerint, eadem sine dilatione aliqua rehabebis.



EPISTOLA XIII. AD MONACHUM NOVITIUM.

ARGUMENTUM.---Monachum novitium reprehendit, ante tempus prioratum, hoc est liberam e monasterio egrediendi, et verbum Dei praedicandi potestatem affectantem; monetque monachi novitii potius esse doceri quam docere; subesse, quam praeesse; latere, quam in publicum prodire.

Claustrum et custodiam posueram ori meo; sed illud in amaritudinis verba relaxare compellor, cum tu novitius et claustralis appetas prioratum. Dicis, quod in parochia prioratus, quem postulas, multos lucrifaceres Deo; de tuo siquidem lucro dubius, de tua proditione sum certus. Nam quid est claustralem redire ad saeculum, nisi coeli habitatorem [Col. 0039D] cadere in infernum? Vis praeesse, antequam subesse aut coesse didiceris, et disciplinatum praevenis magistratu.

Ordo hic praeposterus est, priusquam doceas expedit te doceri, Apostolus Timotheum instruens, qualem deberet eligere in ministerium verbi Dei: Non neophytum, inquit, ne forte subito elatus in superbiam incidat et in tentationem diaboli [92 1Kb] . Periculosum est neophytis, et nondum in sancta religione firmatis, exire in publicum et usurpare officia perfectorum. Nam ullus Sunamitides, quoniam adhuc [Col. 0040A] tener et puerulus egressus est ad messores, revertens ad matrem, et clamans: Caput meum doleo [93 1Kb] , exstinctus est. Dina filia Jacob, nisi in publicum exisset, Sichem raptoris sui violentiam declinasset [94 1Kb] . Inter Jacob mansuetudines computatur, quod domi sedebat, quando Esau durus et hispidus exterius venabatur [95 1Kb] . Utinam desiderium tuum esset jugo Domini assuescere et sedere in claustro, maxime dum adolescentia est in cursu! Nam teste Sapientia: Bonum est viro, cum portaverit jugum Domini ab adolescentia sua; sedebit solitarius et tacebit: levabit enim se supra se [96 1Kb] . Proni autem sunt sensus hominis, sicut dicit Scriptura [97 1Kb] , ab adolescentia in malum. Amplectere igitur jugum Domini, et delectare in vinculis ejus: Jugum enim Domini [Col. 0040B] suave est, et onus ejus leve [98 1Kb] . De Sapientia, scriptum est: Injice pedem tuum in compedes ejus, et ne acedieris vinculis ejus [99 1Kb] . Claustrum semel ingressus clausisti te, et Christi vinculis alligasti. Clausisti sane et alligasti te per obedientiae jugum, per clausuram ordinis, per disciplinae observantiam, per timoris et reverentiae ligaturam. Clausuram hanc abjecerat ille, de quo Salomon improperando decantat, dicens: Per agrum pigri hominis transivi, et per vineam stulti, totumque repleverant urticae et spinae, et maceria lapidum ejus destructa erat [100 1Kb] . Scio equidem quod scholaris es, et tecum aliquid de scholari scientia attulisti in claustrum. Verumtamen non existimes te habere Spiritum Dei, donec draco [Col. 0040C] Moysi devoret dracones Pharaonis [1 1Kb] ; donec scientia charitatis evacuet scientiam vanitatis. Adhuc novitius es et ignoras qualiter te in agricultura Domini oporteat laborare. Scriptum quippe est in lege Domini: Non arabis in primogenito bovis [2 1Kb] . In Levitico legis [3 1Kb] : Si obtuleris munus primitiarum frugum tuarum Domino de spicis adhuc virentibus, torrebis eas igni, et confringes eas in modum farris; in quo vita novitiorum patenter exprimitur, quorum mentes adhuc desideriorum carnalium humoribus gravidae et tumentes, non acceptantur in sacrificio Domini, nisi prius igne tribulationis torreantur; nec paleas priorum deponunt affectuum, nisi per laborem et abstinentiam confringantur. Verbum Ecclesiastici est [4 1Kb] : Non te immittas in populum, nec alliges tibi [Col. 0040D] peccata duplicia; quod quidam faciunt, qui citra meritorum sufficientiam officium docentis assumunt. Sicut asseris, charitas ad magisterium te compellit; cui putas illudere? Apostolus ad Corinthios loquens dicit: Charitas non est ambitiosa, non agit perperam [5 1Kb] ; nos autem scimus, quia perperam facis, et ad hoc caeca ambitio te inducit. Si percussus fuerit incantator a serpente, quis medebitur ei [6 1Kb] ? Non fuerunt Principi apostolorum commissae claves regni coelorum [7 1Kb] , donec terna confessione fidei probaretur. Utinam suscitaret Dominus spiritum tuum, [Col. 0041A] qui suscitavit ad liberationem Susannae spiritum pueri junioris [8 1Kb] ! Ipse suscitasse legitur spiritum Othoniel [9 1Kb] , spiritum Debborae [10 1Kb] , spiritum Gedeonis [11 1Kb] , et aliorum omnium, quorum ministerio ad liberationem populi sui utebatur. Nescio, si forte cum Apostolo dicis, quod non ab homine, sed a Deo duntaxat Evangelium didicisti. Utinam noveris, quia qui gladium accipit, gladio peribit [12 1Kb] ! se namque interimit, qui verbum praedicationis indigne praesumit. Lex imperialis minorem viginti quinque annis ad tutelae officium non admittit. Sed nec Ezechiel [13 1Kb] , donec tricesimum annum compleat, aperiuntur coeli, ut visiones Dei intelligat, nec Moyses [14 1Kb] ad liberationem populi de Aegypto mittitur, donec annos septuaginta transcendat. Doleo, quia prioratum desideras; [Col. 0041B] prioratum tamen leviter obtineres, si desiderares esse posterior. Ille, qui solus de pulvere erigit pauperem, in schola evangelicae disciplinae nos erudit non appetere praelaturam. Ardes desiderio lucendi aliis: utinam arderes ardenti desiderio non lucendi! Erat, inquit Christus, Joannes lucerna ardens et lucens [15 1Kb] . Sufficiat tibi, si in claustro ardeas. Si enim velis lucere coram hominibus, timeo ne lumen quod in te est, tenebrae sint [16 1Kb] . Nam qui hominibus placent, confusi sunt, quoniam Deus sprevit eos [17 1Kb] . Bonum est ardere, sed igne charitatis, non vanitatis. Ignem, dicit Dominus, veni mittere in terram, et quid volo, nisi ut ardeat [18 1Kb] ? Ardebat siquidem et lucebat ille, quo major inter natos mulierum, Veritatis testimonio, nemo surrexit [19 1Kb] . Tu vero, [Col. 0041C] quandiu sub modio es, ardere tibi potes et lucere, sed paucis; lucere autem publice non est tibi datum, donec super candelabrum colloceris. Sustineas igitur interim, et ardeas sapienter. Ardet enim reprobus, sed sicut ignis in spinis [20 1Kb] . Exarserunt et iniqui, sicut legitur, in concupiscentiis suis [21 1Kb] . Si vis exire de claustro, ut obtineas libertatem, devias et aberras: recedens enim a claustro, elongaris a Deo. Nec possum te videre liberiorem, quam si pro Christo claustralem subeas et impleas servitutem. Liberrimum te facis, si ei servis ex corde, cui servire regnare est. Dicis, quod si haberes prioratum, aut saltem liberam egrediendi et praedicandi licentiam, fructum in Ecclesia Dei faceres tempestivum. Faceres quidem, nisi, quia jam mundus osculo Judae [Col. 0041D] proditorio te vendidit: et cum te fallaci osculo alliceret, angelis Satanae dicebat: Quemcunque osculatus fuero, ipse est, tenete eum [22 1Kb] . Nam te jam praesentialiter tenent: et te desiderare compellunt, quod spontaneus abjurasti. Vereor, ne cum spiritu coeperis, carne consummeris [23 1Kb] . Renuntiasti saeculo [Col. 0042A] et pompis ejus, et spiritualem in te Jericho subvertisti. Scis, quoniam adhuc durat imprecatio Josuae: Maledictus, qui reaedificat Jericho [24 1Kb] . Non decet ad saeculum redire monastici ordinis professorem. Si praedicare et docere affectas, prius docearis, quod docere te oporteat. Adhuc plangentis habes, non docentis officium. Porro quidam de domo tua exierunt, occasione alios instruendi, et ad sanctioris vitae propositum convertendi, et per eos scandalizata est domus tua. Neminem palpat Dominus. Vae homini, per quem scandalum venit [25 1Kb] . Vae, inquit Christus, vobis, qui circuitis mare et aridam, ut unum proselytum faciatis [26 1Kb] . Hi sunt, dicit Apostolus, qui penetrant domos, et captivas ducunt mulierculas oneratas peccatis [27 1Kb] . Sane in claustro potes legere, [Col. 0042B] scribere et docere. Sapientia dicit: Sapientiam scribe in otio, et qui minorantur actu percipient eam [28 1Kb] . Nam et Paulus in vinculis scribebat, et aedificabat alios ad salutem [29 1Kb] . Jeremias clausus in carcere, scribit et praecipit Baruch ut legat comminationes Domini [30 1Kb] . Ama, quaeso, claustrum, et abscinde ab animo tuo desiderium exeundi; nam juxta sententiam cordis mei, si paradisus in hac vita praesenti est, vel in claustro est, vel in scholis. Quidquid enim extra haec duo est, plenum est anxietate, inquietudine, amaritudine, formidine, sollicitudine et dolore. Tu vero nescio quam saeculi dulcedinem somniasti in claustro, quam si forte per insipientiam apprehenderis, avolabit ut somnium, et inter nugatorias beatitudines, quas suspiras, invenies [Col. 0042C] te delusum. Fallax et seductoria illa evagandi voluptas consumet claustralis innocentiae fructus; et quod nunc reputas honorabile et lucrosum, in tuae famae dispendium et periculum animae convertetur



EPISTOLA XIV [(36) 1Kb] . AD SACELLANOS AULICOS REGIS ANGLORUM.

ARGUMENTUM---Fatetur se morbi gravis beneficio cognovisse vitae aulicae pericula. Ejusdem multiplices vanitates et molestias prolixe describit. Clericos doctiores ait apud Deum inexcusabiles esse, si aulas sectentur, et sacellanos, ad quos scribit, hortatur, ut suo exemplo eas deserant.

Dilectis dominis, et amicis omnibus clericis de capella domini regis, suus PETRUS, Blesensis BATH. [Col. 0042D] archidiac., salutem in vero salutari.

Gratias ago gratiae vestrae quantas possum, quia, quandiu conversatus sum inter vos, me fraterno coluistis affectu; nec minus mihi apud vos effecit gratia, quam apud alios diuturna nutriturae conditio, aut natura. Si quando equitabamus, eratis lucerna pedibus meis, eratis mihi pro vehiculo in [Col. 0043A] via. Si autem nostris indulgebatur jumentis Sabbatum (homines enim in curia sabbatizare non vidi, unde et in ea parte melior est conditio jumentorum) taedium illud, quod frequenter afficit curiales, vestra mihi dulcissima colloquia furabantur: eratisque solatium et exsultatio mea in via, in camera, in capella. Ductus equidem quodam spiritu ambitionis, me totum civilibus undis immerseram: Deumque et Ecclesiam ejus, atque ordinem meum post terga rejiciens, non quanta fecisset mihi Dominus, sed quantas possem mihi aggregare divitias, anxius attendebam. Eorum ergo, quae retro sunt, oblitus, me ad anteriora, sed non more Apostoli, porrigebam [31 1Kb] , verumtamen castigans castigavit me Dominus, et morti non tradidit me [32 1Kb] : quem lecto [Col. 0043B] doloris affligens, in corpus parvum, abjectum, et miserum, spiritum suae indignationis infudit. Anxiabar ad mortem, jamque corporis et animae divortium certissime imminebat; sed intelligens Pater misericordiarum, quia datura esset mihi vexatio intellectum, iratus misericordiae recordatus est [33 1Kb] , simulque spiritum irae suae cohibuit, et a me ambitionis spiritum exsufflavit. Sane frequenter legeram verbum illud Salomonis: Ire de hospitio in hospitium vita pessima est [34 1Kb] , sciebamque quod vita curialis, mors est animae: recolebam, damnabile esse in clerico, se curialibus aut saecularibus negotiis immiscere. Nec a memoria mea exciderat illud Ecclesiastici verbum, quod me et consimiles a curialibus [Col. 0043C] curis debuerat abstraxisse. Noli, inquit, ab homine quaerere ducatum, neque a rege cathedram honoris: penes regem noli videri sapiens. Noli quaerere fieri judex, nisi valeas virtute irrumpere iniquitates populi. Non te immittas in multitudinem civitatis, nec alliges tibi peccata duplicia [35 1Kb] . Porro sic me inebriaverat ambitio, sic me blanda principis promissa subverterant, ut sciens et prudens viderer in omne discrimen animae, corporisque dispendium pertinaciter conjurasse. Verumtamen in flagello Domini gratiam paternae correctionis intelligens, meditatus sum nocte cum corde meo, et exercitabar, et scopebam spiritum meum [36 1Kb] . Sic pallium cum Joseph [37 1Kb] , cum Matthaeo telonium [38 1Kb] , sindonem cum Joanne [39 1Kb] , cupiditatis hydriam cum Samaritana [40 1Kb] [Col. 0043D] relinquere et abjurare decrevi. Audivit me Dominus, et ambitionis ardorem, quem prius in me torrentes auri et argenti temperare non poterant, ros divinae miserationis exstinxit. Confirma hoc, Deus quod operatus es in me [41 1Kb] : nec me redire ad vomitum, nec me unquam, quod destruxi, Jericho reaedificare permitte [42 1Kb] . Ego putridissimus pulvis, et modico flatu dispergendus in ventos, ut quid ad ampliores divitias anhelabam? Modicus venter meus [Col. 0044A] quotidie uno modico pane contentus est: dederatque mihi Dominus, unde singulis diebus cum hilaritate animi, et quiete corporis, possem pascere multos ventres. Nunquid infelix debui venari et jejunare in castris in animae et corporis mei exitium, ut pascerem multitudinem jumentorum et hominum? nunquid gloria hominis est, et homines et jumenta pascere, et a verbo Dei et a cibo animae jejunare? Esca ventri, et venter escis, dicit Apostolus: Deus autem hunc et has destruet [43 1Kb] . Porro panis vitae duraturus est in aeternum [44 1Kb] . Sane servientes, de quorum numerosa multitudine magnates plurimum gloriantur, suorum venatores sunt et aucupes dominorum; praedam enim sequuntur non homines. Quod ex eo manifestissime liquet, quia [Col. 0044B] illos, quos in divitias et honores extulit fortuna clementior, nec numerositas illa clientelae secuta est, dum adhuc pauperes essent, nec hodie sequeretur, si in consimilem reciderent paupertatem. Pro hac vanissima vanitate militant hodie nostri curiales in labore et aerumna, in vigiliis multis, in periculis magnis, periculis maris, periculis fluminum, periculis pontium, periculis montium, periculis in falsis fratribus [45 1Kb] ; in mortibus frequenter, in confractione et lassitudine corporis, atque in aliis vitae discriminibus, in quibus gloriam martyrii mererentur, si haec pro Christi nomine sustinerent. Nunc autem sunt martyres saeculi, mundi professores, discipuli curiae, milites Herlewini. Per [Col. 0044C] multas siquidem tribulationes intrant justi in regnum coelorum [46 1Kb] ; hi autem per multas tribulationes promerentur infernum. Vae qui trahitis jugum iniquitatis, sicut propheta [47 1Kb] commemorat, in funiculo vanitatis. Quid prodest homini, si totum mundum lucretur, animae vero suae detrimentum patiatur [48 1Kb] ? Longe melius foret esse justum quam divitem, quia testimonio Salomonis [49 1Kb] : Non proderunt divitiae in tempore ultionis; dives enim cum interierit, non sumet omnia, et non descendet cum eo gloria domus ejus [50 1Kb] , Justitia vero liberabit a morte [51 1Kb] . Miserrimi, quando fruemur cum quiete et gaudio, bonis, quae supra omnem nostrorum exigentiam meritorum nobis gratia divinae miserationis indulsit? Libenter siquidem frueremur; sed domina ambitio non permittit, [Col. 0044D] quae ad majorem divitiarum acquisitionem nos excitat, et semper hiatus aperit ampliores. Verumtamen juxta Salomonem: Avarus non implebitur pecunia; et qui amat divitias, fructum non capiet ex eis [52 1Kb] . Apud homines quidem vilis, sed apud Deum et angelos ejus gloriosus est titulus paupertatis. Scio, quia eos qui in curia domini regis morantur, aut potius moriuntur, spes regiae liberalitatis frequenter exhilarat, quae quandoque in multos magnifice [Col. 0045A] et munifice se effundit. Sperat autem unusquisque sibi eventurum, quod videt pluribus aliis evenisse. Sub istius exspectationis dulcis et incertae solatio taediosa delectant, gravia levigantur, amara dulcescunt, nostrique martyres labores, quamvis infirmi, expensas etiam, quamvis avari, non sentiunt.

Sic, ut non perdat, non cessat perdere lusor.
   Et revocat cupidas alea blanda manus [53 1Kb] .
Videntur mihi in verbis et desideriis illum Persii [54 1Kb] versare versiculum.

Jam dabitur, jam, jam: donec deceptus et exspes,
Nec quidquam fundo suspirat nummus in imo.
Porro juxta sapientem [55 1Kb] : Sera est in fundo parcimonia. Illud in curia detestabile est quod qui [Col. 0045B] magis diligunt, minus diliguntur. Imperiti etiam, et omnino inutiles elegantioribus beneficiis ampliantur, divitiae accumulantur divitibus; nec est qui respiciat ad inopem et mendicum. Elisaeus implebat vasa vacua, et deficientibus vasis vacuis oleum stetit [56 1Kb] . In curia autem vasa vacua contemnuntur, et plena implentur, ligna in silvas, et aquae in maria deferuntur. Ego sane dispendia enormium expensarum, et super omnia jacturam perditi temporis, deplorarem; nisi, quia maximum laboris mei reputo fructum, quod nostrum principem per gratiam Dei et suam semper habui propitium, mitem, affabilem et benignum. Nunquam porrexi ei preces, quas non admiserit liberaliter; praeparationem etiam cordis mei in pluribus ejus bonitatis beneficiis quandoque [Col. 0045C] praevenit. Diligebam ipsum, et diligo, et semper diligam ex affectu; nec me diligat Deus cum ab ipsius dilectione desistam; gratia namque ejus me perpetuo vindicavit in suum; suumque semper erit, si quid cogito, si quid scribo, si quid sum, si quid valeo, si quid possum. Hinc est quod, quandiu vestra usus sum comitiva, quaelibet dies, in qua domini regis alloquio non fruebar, mihi tristis et nubila videbatur dies; in qua vero suo me dignabatur alloquio, mihi tota tanquam dies nuptialis in gaudio ducebatur. Confidentissime dico, majoremque partem mundi testem habeo, in hac parte a tempore Caroli, nullum fuisse principem, adeo benignum, prudentem, largum et strenuum. Haec pauca [Col. 0045D] in ejus commendatione perstrinxi, quia in his quatuor omnia bona principum efficaciter concluduntur.

Illud autem noveritis, quod ad gloriam et magnificentiam domini regis jam de actibus ejus librum ex magna parte composui, qui vestrae fraternitati communicandus est: sed adhuc opus illud manus artificis corrigit et elimat, ut cum in publicam audientiam venerit, nec obtrectatorum linguas, nec venenosos morsus invidiae pertimescat. Porro, [Col. 0046A] quamvis obsequium et reverentiam debeamus principibus, et maxime regi, juxta apostolum, tanquam praecellenti [57 1Kb] : tamen nostrae professionis homines efficacius possent in Ecclesiis deservire principibus, quam in castris. Simpliciores equidem, et qui minus in divina pagina sunt eruditi, si in obsequio regiae majestatis militare proponunt, non arbitror hoc absurdum.

Verum, in sacris ordinibus constitutus, et sacro eloquio pollens, qui jam tenetur fontes suos derivare foras, talentumque sibi a Domino creditum cum lucro ad Dominum reportare, omnino inexcusabilis est, si saecularibus negotiis se immiscet et vinculis curialibus innectit. Audite quid de talibus dicat Dominus per prophetam: Dedi eis, inquit, [Col. 0046B] argentum et aurum meum: ipsi vero de auro et argento meo operati sunt Baal [58 1Kb] . Nonne fabricant Baal de auro et argento Domini, quibus sapientiam et eloquentiam dedit Deus ad dandam scientiam salutis plebi ejus [59 1Kb] : ipsi vero talentum Domini terrae infodiunt, atque Baal construunt, dum pro temporalium rerum quaestu, quasi sub jactu aleae vitam et animam ponunt? Isti constituunt arcam Domini in Azoto [60 1Kb] , quae interpretatur, ignis concupiscentiae, quia per ambitiosam concupiscentiam gloriam nostrae professionis evacuant. Convertit Dominus flumina eorum in sanguinem, ne bibant: terramque ferream, et coelum aeneum dat eis, ut pluviae coelestis expertes fructum vitae non faciant [61 1Kb] . Scienter equidem et prudenter pereunt, quia immiscuit eis [Col. 0046C] Dominus spiritum vertiginis [62 1Kb] , eisque rotam malorum rex sapiens impiorum ventilator immittit. Perditae vitae homines se laboribus torquent, cruciant curis, expensis eviscerant; nonne figuram araneae gerunt, quae de suis visceribus telam texit, ut capiat muscam vilissimam? Quid est inanis gloria, quam venantur, nisi musca vilissima, murmurosa, sordida, pungitiva? Quidam allegantes excusationem in peccatis, et veteris Adae perizomata praeferentes [63 1Kb] , interrogantibus quare curiam sequantur, quam Deo et saluti suae non ambigunt esse contrariam, ad colorem et tuitionem suae ambitionis exempla antiqui temporis introducunt. Ad correctionem et eruditionem regum, inquiunt, [Col. 0046D] missi sunt, Moyses ad Pharaonem [64 1Kb] , Jeremias ad Sedechiam [65 1Kb] , Elias ad Achab, [66 1Kb] Joiadas ad Josiam. O clerice curialis, nunquid Dominus misit te ad regem? in obsequium ejus te misit, aut potius intrusit ambitio. Certe post signa in rubo, in serpente, in manu leprosa [67 1Kb] , ab injuncta legatione Moyses se excusat [68 1Kb] . Si tibi legatio etiam impossibilis a rege injungitur, sponte te offers, magna dicis et majora promittis. Cupienti enim animo nil grave videtur, nihil ambitioso difficile: ideoque [Col. 0047A] ambitio est quaedam simia charitatis. Charitas enim patiens [69 1Kb] est pro aeternis; ambitio patitur omnia pro caducis. Charitas benigna est pauperibus; ambitio divitibus. Charitas omnia suffert pro veritate; ambitio pro vanitate. Utraque omnia credit, omnia sperat; sed longe dissimili modo: haec ad gloriam hujus vitae, illa ad gloriam sine fine. Nam in igne aliter se habet aurum rutilans; et aliter palea fumans. Charitas nunquam excidit; ambitio nunquam surgit. Ambitio enim ipsa est iniquitas super talentum plumbi. Haec est oculus omnium curialium, sicut Zacharias dicit [70 1Kb] . Haec est oculus eorum in universa terra, non dexter oculus, sed sinister. Omnes enim, qui militant in castris ambitionis, capti sunt a Naas Ammonite, dextrosque oculos [Col. 0047B] amiserunt [71 1Kb] . Perspicaces enim sunt in acquisitione temporalium; jacturam vero vitae, quae praeterit, et imminentia mortis aeternae supplicia non attendunt: caecutientes autem sunt ad bonum, sed perspicaces in malum. Sapientes sunt, dicit propheta, ut faciant mala: bona autem facere nesciunt [72 1Kb] ipsi autem tanquam lapides sanctuarii dispersi sunt in capite omnium platearum [73 1Kb] . Rerum temporalium acquisitioni impendunt, quidquid sciunt, quidquid loquuntur, quidquid faciunt. De uno potissimum miror: qualiter curialis sustinere potest molestias, qui diu scholari militiae, et castris disciplinalibus assuevit. Ad curiales redeo: apud quos in accipiendo cibo, in equitatu, in vigiliis non est ordo, [Col. 0047C] non est ratio, non est modus. Apponitur clerico, aut militi curiali panis non elaboratus, non fermentatus, confectus ex cerevisiae faecibus: panis plumbeus, loliatus et crudus; vinum vero aut acore, aut mucore corruptum, turbidum, unctuosum, rancidum, piceatum et vapidum. Vidi aliquando vinum adeo faeculentum magnatibus apponi, quod non nisi clausis oculis, et consertis dentibus, cum horrore et rictu, cribrari oportebat potius quam potari. Cerevisia, quae in curia bibitur, horrenda gustu, abominabilis est aspectu. In curia, propter frequentiam populorum animalia venduntur indifferenter, sana et morbida; pisces etiam jam quatriduani: [Col. 0047D] nec tamen aliquid de pretio putredo aut fetor [Col. 0048A] imminuit. Servientes enim de infelicium convivarum morte aut languore non curant, dummodo dominorum suorum mensis plenioribus ferculis serviatur. Implentur morticiniis, fiuntque multorum sepulcra mortuorum discumbentium ventres. Multi etiam ex ciborum hujusmodi corruptela frequentius morerentur, sed famelica ventris ingluvies, et illius exitialis abyssi Scyllaea vorago ope laboriosae exercitationis omnia consumit. Hinc est quod, si in aliquo municipio spatium morae productioris indulgeant, aliqui eorum semper manent moribundi. Ut caeteras taceam, molestias mareschallorum [(37) 12Kb] sustinere non possum. Hi siquidem blandissimi sunt adulatores, detractores pessimi, improbissimi emunctores. Importunissimi sunt, donec accipiant; [Col. 0048B] cum acceperint, sunt ingrati; et nisi manum suam donator continuet, inimici. Vidi plurimos, qui mareschallis manum porrexerant liberalem; qui, dum hospitium post longi fatigationem itineris cum plurimo labore quaesissent, cum adhuc essent eorum epulae semicrudae, aut cum jam forte sederent in mensa, quandoque etiam, cum jam dormirent in stratis, mareschalli supervenientes in superbia et abusione, abscissis equorum capistris, ejectisque foras sine delectu, et non sine jactura, sarcinulis, eos ab hospitiis turpiter expellebant, amissisque omnibus ad quietis nocturnae solatium comportatis, non habebant miseri, divites tamen, ubi nocte illa capita reclinarent. Curialibus miseriis illud adjicio; [Col. 0048C] quod si rex alicubi perendinare promiserit, maxime si regiam vox praeconia publicaverit voluntatem, certissime scias, quod rex summo mane iter arripiet, et propositum singulorum inopina subitatione deludet. Ideo frequenter evenit, quod hi qui sibi in curia sanguinem minuunt [(38) 11Kb] , vel accipiunt medicinam, omissa corporis cura, principem sequuntur; et ponentes vitam suam quasi sub jactu aleae, ne perdant quod nec habent, nec habituri sunt, se ipsos perdere non verentur. Videas homines quasi furiosos excurrere, instare summariis [(39) 19Kb] , et quadrigas occursare quadrigis: omnes tumultuari ad invicem, ut ex ipsa rerum turbatione tibi apertissime describatur facies inferni. [Col. 0049A] Quod si princeps praedixerit, se ad certum locum summo mane in crastino profecturum, sententia procul dubio mutabitur: ideoque scias eum usque ad meridiem dormiturum. Videbis summarios, sub oneribus exspectantes, silere quadrigas, dormitare praeambulos, mercatores curiae anxiari, omnesque invicem mussitantes. Curritur ad meretrices et tabernacularios curiales, ut inquiratur ab eis, quo princeps profecturus sit. Hoc enim genus curialium arcana palatii frequenter novit. Regis enim curiam sequuntur assidue histriones, candidatrices, aleatores, dulcorarii, caupones, nebulatores, mimi, barbatores,

Balatrones [(40) 1Kb] , hoc genus omne.
Saepe vidimus, rege dormiente, dum medium silentium [Col. 0049B] tenerent omnia, quod sermo a regalibus sedibus veniebat [74 1Kb] , non omnipotens, sed omnes excitans, et civitatem, ad quam eundum erat, vel oppidum nominabat. Post longa taedia exspectationis incertae, cedebat nobis ad solatiam, ibi hospitari, ubi sperabatur hospitiorum et victualium copiam inveniri. Tanta itaque et tam confusa, atque tumultuosa erat equitum, peditumque discursio, ut crederes, abysso eversa, eruptionem fieri ab inferno. Porro cum jam diaetam illam, aut totam, aut fere totam nostri praeambuli peregissent, mutata voluntate rex alio divertebat, ubi forte unicam domum, et sufficientiam victualium, quae nulli communicabantur, habebat; et credo, si hoc dicere [Col. 0049C] audeam, quod voluptates suas de nostris angustiis ampliabat.

Tribus ergo aut quatuor milliaribus per silvas incognitas et frequenter in tenebris oberrantes, credebamus nobis successisse ad votum, si nos sordidum et vile contingeret invenire tugurium. Erat autem saepissime inter curiales de mapalibus gravis et dura contentio: seque pro hospitio gladiis appetebant, pro quo indignum esset ligitium inter porcos. Qualiter ea nocte nobis, aut evectionibus nostris fuerit, aliquem vestrum haesitare non credo; ego autem et mei divisi eramus, vixque per triduum [Col. 0050A] potui congregare dispersos. Summe Deus omnipotens, tu qui es Rex regum et Dominus dominantium [75 1Kb] , qui es terribilis apud reges terrae, qui aufers spiritum principum [76 1Kb] , qui das salutem regibus [77 1Kb] , in cujus manu cor regis est, et quocunque volueris, vertis illud [78 1Kb] , verte et converte cor hujus regis ab hac pestilenti consuetudine, ut sciat se esse unum hominem, atque hominibus, quos post eum, non ambitio, sed necessitas trahit, discat et assuescat exhibere gratiam regiae liberalitatis et humanae compassionis affectum. Dimitte, quaeso, me ut adhuc plangam paululum dolorem meum, ne revertar in curiam laboriosam, et opertam mortis caligine, ubi umbra mortis est, et nullus ordo [79 1Kb] . Nam, ut ad ministeriales curiae redeam: apud forinsecos [Col. 0050B] janitores biduanam forte gratiam aliquis multiplici obsequio merebitur, sed usque in diem tertium non durabit; nisi continuatis muneribus et obsequiis redimatur. Regem dormire, aut aegrotare, aut esse in consiliis mentientur; te, si honestus aut religiosus es, ut qui eis heri non dederis, diutissime foris in luto et in pluvia stare cogent; et, ut iniquius jecur tuum ira ulcerent et crudelius anxient, ciniflones et furciferos ad primum verbum gratis intrare permittent. Ostiarios camerae confundat Altissimus; faciem enim cujuslibet boni viri confusione multiplici et rubore perfundere non verentur. Evasisti terribiles virgas; si nihil dederis ostiario, nihil actum est:

[Col. 0050C] Si nihil attuleris, ibis, Homere, foras [80 1Kb] .
Post primum Cerberum, tibi superest alius horribilior Cerbero, Briareo terribilior, nequior Pygmalione, crudelior Minotauro. Quantacunque tibi mortis necessitas, aut discrimen exhaeredationis incumbat, non intrabis ad regem; imo quod saepius accidit, ut gravius anxieris, et, ut ita loquar,

. . . rumpantur ut ilia Codro [81 1Kb] ,
tuus introducetur adversarius, te excluso. Domine Jesu Christe, si sic vivitur, et in talibus vita et spiritus eorum qui castra sequuntur, nunquam, quaeso, in castra regrediar; jactura siquidem annorum, [Col. 0051A] quos circa curiam in nugis consumpsi, aestimationem non recipit. Saluto vos, et militiam vestram, ne dicam malitiam curialem. Alia militia est, ad quam Timotheo scribens Apostolus me invitat: Milita, inquit, militiam bonam habens fidem et conscientiam puram [82 1Kb] . Ubi dicit, militiam bonam, patenter excludit militiam curialem, tanquam male sibi consciam, inhonestam, reprobam, perditam et damnatam. Vos etiam, amici charissimi, quandoque recogitetis in amaritudine animae vestrae dies, quos in curia perdidistis. Hora est jam nos de somno surgere [83 1Kb] . Surgite postquam sederitis [84 1Kb] , ne obdormiatis in morte [85 1Kb] . Vita nos fugit, mors instat, hostis insidiatur ut rapiat, et non est qui eripiat. Aemulor quidem vos Dei aemulatione [86 1Kb] , [Col. 0051B] zelans et sitiens salutem vestram in visceribus Jesu Christi: videtis, quia curia plena est laqueis mortis: mors autem inevitabilis et incerta, judexque terribilis nos exspectat. Horrendum est autem incidere in manus Dei viventis [87 1Kb] , illosque cruciatus incurrere, quorum non est intermissio, neque finis. Scio me spiritualem Jericho subvertisse, Josueque Moysi successorem dixisse recordor: Maledictus, qui reaedificat Jericho [88 1Kb] . Ego siquidem processi in diebus meis; et, ut sermonibus Job utar: Rugae meae dant testimonium contra me [89 1Kb] . Et item: Breves anni transeunt, et per semitam, qua ambulo, non revertar [90 1Kb] ; recogitabo ergo dies perditos in amaritudine animae meae, residuumque annorum meorum [Col. 0051C] studiis immolabo et paci.

Bene valeant socii et amici nostri, et sciant me suum esse universi et singuli.



EPISTOLA XV. AD COMITEM RAINALDUM [(41) 2Kb] ELECTUM IN EPISCOPUM CARNOTENSEM. [A. D. 1178.]

ARGUMENTUM.---Instruit filium comitis R. in episcopum Carnotensem electum, quibus virtutibus episcopus ornatus esse, et a quibus vitiis abhorrere debeat.

Vocavit te nobilis Ecclesia Carnotensis de subdito in praelatum, de filio in parentem, de discipulo in magistrum. Si vis esse, quod diceris, ut inter electos Domini censearis, qui in electis suis mittit [Col. 0051D] radices [91 1Kb] , qui quos elegit, hos et praedestinavit [92 1Kb] ; [Col. 0052A] convertere a conversatione tua antiqua, ut novum induens hominem, omnem vitae prioris exuas vetustatem. Cum eras parvulus, sapiebas et loquebaris ut parvulus; nunc autem quia in virilis aetatis plenitudinem evasisti, evacuanda sunt quae erant parvuli [93 1Kb] , ut nihil puerile aut tenerum sapiant opera tua, sed te per omnia exhibeas virum in Christo perfectum. Super omnia humilitatem amplectere, ut apud te nihil superciliosum appareat, in verbo, vel in facie, vel in gestu. Principem te constituerunt fratres tui, dicit Sapientia [94 1Kb] , esto in illis quasi unus ex illis; nihil singularitatis praetendas, nihil dominationis exerceas. Estote, inquit beatus Petrus apostolus, non dominantes in clero, sed forma facti gregis in populo [95 1Kb] . Ille, qui vocat ea [Col. 0052B] quae non sunt, tanquam ea quae sunt [96 1Kb] , vocavit te, ut sacerdotio fungaris ei, ut in domo matris suae sis fidelis et prudens dispensator, servus non dominus, sis possessionum suarum custos, et populi advocatus. Posuit te Dominus, ut sis principibus ad correctionem, plebibus ad eruditionem, afflictis ad solatium, nocentibus ad timorem, clericis ad liberationem, superbis ad humiliationem, humilibus ad tutelam. Agnosce, quaeso, vocationem tuam [97 1Kb] ; non enim vocavit te iterum Dominus in immunditiam, ut deducas in bonis dies tuos, et agas curam carnis in desideriis [98 1Kb] ; haec omnia a mente futuri episcopi convenit exsulare; scriptum est enim [99 1Kb] : Necesse est, ut munda sit manus, quae sordes diluit [Col. 0052C] alienas. Sane in Exodo legitur [100 1Kb] , quod cum Moyses de mandato Domini proposuisset Aaron in pontificem consecrare, eum prius diligenter ablutum vestivit subucula, et balteo cinxit; in quo ostenditur quod in episcopum consecrandus prius abluitur, ut de antiqua conversatione in novam innocentiam reformatus suscipiat incrementa virtutum. In subucula quidem vitae munditia designatur, quae balteo constringitur, ut sub arctiore tutela pudicitia nutriatur. Apponitur etiam tunica hyacinthina, ut sit conversatio ejus coelestis [1 1Kb] , ut jam non loquatur verba hominum, aut sapiat nisi Christum. Superhumerali autem rationale adjicitur [2 1Kb] , in quo erat doctrina et veritas; ut sit scriba [Col. 0052D] doctus in regno Dei, et cum opportunum fuerit, [Col. 0053A] producat de thesauro suo nova et vetera [3 1Kb] . Haec a tuae administrationis officio exactissime requiruntur, ut per omnia sit in te humilitas non vilescens, dignitas non praesumens.

Hodie in promotione quorumdam prima quaestio est, quae sit summa redituum, non quae sit conversatio subjectorum; verumtamen Deus non irridetur. Ad honorem vocavit te propter onera, non ad multiplicandum numerum familiae, aut equorum; non ad dandas parentibus dignitates, sed ad dandam scientiam salutis plebi ejus. Majus gaudium Deo et angelis ejus, si convertatur peccator a via sua mala [4 1Kb] , praelati officio, quam si per ejus industriam pompa episcopalis eminentiae in evectionibus et familiis augeatur. Non est in hoc gaudium angelorum, [Col. 0053B] in quo est pauperum domorum subversio, a quibus procurationes exigis importunas. Conqueruntur et dicunt, quia multiplicasti gentem, et non magnificasti laetitiam [5 1Kb] . Si te illius discipulum profitetis, qui venit ministrare, non ministrari [6 1Kb] , sic ministrabis pauperibus, ut non vituperetur ministerium tuum [7 1Kb] ut patrimonium Christi et pauperum ejus, quod tibi commissum est in egentium necessitates, non in usus extraordinarios expendatur.

Patrimonii hujus zelator est Dominus, rationem tecum districtissimam positurus [8 1Kb] , et usque ad novissimum quadrantem exiget universa [9 1Kb] . Sane propter hoc irritavit impius Deum. Dixit enim in corde suo: Non requiret [10 1Kb] . Sed certe requiret. Nec te [Col. 0053C] poterunt excusabilem reddere tuae generositatis eminentia, et numerositas clientelae. Si quia filius comitis, aut consobrinus regis [(42) 1Kb] es, manu effusiore teneris expendere; necessitas haec Christi patrimonium non contingit. Expensas, quas de rebus mundanis fecisses, alias fortassis enormes pro tua generositate, debet in rebus ecclesiasticis episcopalis modestia cohibere. Electus es in episcopum a Christo, ut ei fungaris sacerdotio, ut reddas populum acceptabilem Domino, sectatorem bonorum operum, ipsum verbo instruens et exemplo [11 1Kb] . Propter quod omni antiqua vanitate deposita, studeas moribus implere pontificem, et, ut Sancto sanctorum devotae servitutis impendas officium, induas sanctitatem. [Col. 0053D] Sis, quaeso, compositus ad mores, fervidus in dilectione, mansuetus in societate, stabilis in promisso, fortis ad patientiam, pronus ad concordiam, rigidus ad censuram. Sis in judiciis rectus, in loquendo modestus, in ubendo discretus, in disspensatione [Col. 0054A] industrius, in agendo strenuus, in auxiliando sollicitus, in consiliis fidus, in responsionibus circumspectus. Exhibe te majoribus devotum, minoribus blandum, aequalibus mansuetum, rigidum superbis, benignum humilibus, misericordem poenitentibus, inflexibilem obstinatis. Exhibe te Joannem incestuosis [12 1Kb] , Jehu et Mattathiam apostatis [13 1Kb] , fornicantibus Phineem [14 1Kb] , Eliam idololatris [15 1Kb] mentientibus Petrum [16 1Kb] , blasphemantibus Paulum [17 1Kb] , negotiantibus Christum [18 1Kb] .

Brevissimus est hujus vitae temporalis excursus; finis autem horribilis et incertus. Quanto est celebrior titulus tuae nobilitatis, tanto gloriosius tibi cedit ad cumulum laudis, si alios in Christi ministerio superas sanctitate, quod generositate transcendis. [Col. 0054B] In episcopali conditione nihil est medium; vel saecularis erit tua conversatio et probrosa, vel sancta, et tam apud Deum quam homines gloriosa. Nihil est, quod adeo vitam hominis cito obtenebret, aut illustret, sicut pontificalis auctoritas. Cito fit vel bonus odor Deo, vel rumor in populo. Quaedam gemmae splendidiores sunt in obscuro quam in luce. Quidam ante dignitatis adeptionem satis commendabilem exstiterunt; sed super candelabrum Ecclesiae constituti, lucem in tenebras, et famam in infamiam converterunt.

Vulgariter dicitur quod honores mutant mores; sed raro in meliores. Melius plerisque fuisset adhuc latere sub modio, et sub umbra honestae opinionis, [Col. 0054C] quam cum infamia candelabrum ascendisse. Adhuc turpitudo eorum sub paupertatis obscuro lateret, nisi eam dignitas divulgasset. Crevit honor, et cum honore infamia; nam juxta satyricum:

Omne animi vitium tanto conspectius in se
Crimen habet, quanto qui peccat major habetur [19 1Kb]
Privato peccanti saepe parcitur; sed si praelatus deliquerit, in ejus infamiam linguae omnium acuuntur. Multi ex aliena persuasione credunt suum crimen prorsus esse absconditum, sed periculose falluntur. Sciat enim omnis praelatus, ex aliquo semper se esse infamem, nisi veram operibus exhibeat sanctitatem. Scriptum est, quia vox populi, vox Dei [20 1Kb] . Nec leviter, juxta aestimationem meam, opinio communis [Col. 0054D] aliquem praelatum extolleret, nisi quem effectus operum, et jugis experientia commendasset. Si te igitur publicae commendationis titulos habere delectat, Christo et hominibus placere intendas, non in multitudine divitiarum, sed gratiarum, non [Col. 0055A] in ornatu vestium, sed virtutum. Illorum episcoporum vitam detestabilem reputes, quorum habitus in veste pompatili, quorum incessus erecta cervice, quorum facies torva, truces oculi, minae terribiles, dominantes in clero, non forma facti gregis in populo [21 1Kb] ; quorum deus venter est [22 1Kb] ; quorum vita in morte sepulta est, mendaces, vaniloqui et superbi, socii furum, non collegae Petri sed Simonis, non Christi discipuli, sed Neronis. Isti dum pauperes spoliant, dum monasteria gravant, dum extorquent a clero, dum in quaestum trahunt, et venalem exponunt justitiam Dei, dum Gieziticam negotiationem exercent [23 1Kb] , thesaurum irae et mortis sibi accumulant, cum thesauro pecuniae Christum habituri vindicem, quem non timent judicem. Illud certissime [Col. 0055B] teneas, quod si ad hos enormes actus manum semel praelatus extenderit,

Ut canis a corio non absterrebitur uncto [24 1Kb] :
sed glutino malitiae inviscatus de caetero respirare non poterit, et, nisi cum multiplici austeritate poenitentiae, ad innocentiam non redibit. Praelatus siquidem rarissime invenitur, qui collaterales non habeat assentatores sibi, qui eum lactant et palpant, qui oleo peccatoris caput impinguant. Laudatur peccator in desideriis animae suae, et iniquus benedicitur [25 1Kb] . Isti sunt, qui cum vident domini sui animum in tentationibus vacillantem, possentque eum verbo exhortationis imbuere, et a peccato avellere et erigere in virtutem, mellitis sermonibus [Col. 0055C] spiritum in eo virtutis exstinguunt, cum scriptum [Col. 0056A] sit: Spiritum nolite exstinguere [26 1Kb] , atque adhuc imbecilles sanctioris propositi conatus evacuant, et subvertunt. Si continentiam vovet, si ad abstinentiam se conformat: Propitius, inquiunt, sis tibi, domine; juvenis es, jejunia capiti sunt importuna, nimia carnis afflictio morbos parit; sic debes chordam tendere, ne rumpatur. Haec omnia in annos maturitatis differri oportet. Non sumus meliores quam patres nostri. Ad solatium viri creata est femina. Viro et feminae dictum est: Crescite et multiplicamini, et replete terram [27 1Kb] . Nec virtus tua, virtus est lapidis, nec caro tua aenea est [28 1Kb] . Delicta juventutis et ignorantias Dominus non attendit [29 1Kb] . Somnus, et ludus, et sollicitudinum depositio amicissima sunt naturae; bonum custodit castrum, qui [Col. 0056B] servat cum diligentia corpus suum [30 1Kb] . Temerarium est se citra necessitatem affligere. Religio in juvenibus, raro commendabiles sortitur eventus; aetas provectior satis redimet lubricum juventutis. Satis tempestiva est poenitentia, quae anticipat diem mortis; latro in cruce poenitet [31 1Kb] ; nemo sero poenituit, quem mors invenit poenitentem. Tuae proprium est parentelae, motus adolescentiae sequi, atque ad tempus laxioribus indulgere desideriis, et tandem in tempore maturitatis odorem suavitatis emittere [32 1Kb] . His et aliis modis superseminat zizania inimicus homo [33 1Kb] : sed mentita est iniquitas sibi [34 1Kb] . Nam, ut novissimis ejus verbis prius respondeam, magnus ille comes Theobaldus [(43) 11Kb] , et alii plerique progenitores [Col. 0056C] tui, etiam ante juventutis ingressum, magnarum [Col. 0057A] virtutum titulis effulserunt, sed et avunculus tuus, archiepiscopus Remensis [(44) 2Kb] senilem induit ab adolescentia gravitatem, ex tunc ascensiones in corde suo disposuit, atque per incrementa virtutum in eminentiam vitae perfectioris ascendit. Certe populus qui te lactat, in errorem inducit. Crede, amice charissime, Paulo doctori gentium, non adulatori: Abstinete vos, inquit, a desideriis carnis, quae militant adversus animam [35 1Kb] , si enim secundum carnem vixeritis, moriemini [36 1Kb] ; illa scilicet, morte, quae nec moritur, nec finitur. Sapientia carnis, quae tibi suadet illicita, inimica est Deo [37 1Kb] . Attende suggestiones adulantium tibi, et vide quem fructum ex eorum consilio assequaris. Sane in voluptatibus carnis cito praeterit quod delectat, et [Col. 0057B] permanet sine fine quod cruciat. Quem fructum habuistis, dicit Apostolus, in his, in quibus nunc erubescitis [38 1Kb] . Haec sunt, quae carnis opera comitantur, appetitus anxietatis et vecordiae, actus abominationis et immunditiae, exitus poenitudinis et verecundiae. De universis, in quibus Deum offendimus, nihil residuum est, nisi conscientia immunditiae testis, et se crucians recordatione peccati. Teste Apostolo, fructus peccati mors; fructus autem justitiae, spes et gaudium in Spiritu sancto [39 1Kb] . Factus es discipulus, non Epicuri, sed Christi, ut crucem Christi circumferas in corpore tuo, non ut curam carnis in desideriis agas [40 1Kb] . Si Christi ministerium suscepisti, in omnibus exhibe te sicut Dei ministrum, ut non blasphemetur in te nomen Dei [41 1Kb] . [Col. 0057C] Ille, cui ministrare proponis, sanctus est, innocens, impollutus, excelsior coelis factus [42 1Kb] . Sancti, inquit, estote, quia ego sanctus sum [43 1Kb] . Haec est, inquit Apostolus, voluntas Dei, sanctificatio vestra [44 1Kb] . Et subjungit: Ut abstineatis a fornicatione, ut sciat unusquisque vas suum possidere in sanctificatione et honore [Col. 0058A] [45 1Kb] . Sic te existimet homo, ut ministrum Christi, et dispensatorem mysteriorum Dei [46 1Kb] . Bene quidem dispensas [(45) 1Kb] , si vivas ordinabiliter, socialiter, humiliter; ordinabiliter tibi, sociabiliter proximo, humiliter Deo. Si onerosus tibi videtur vitae melioris ingressus, erit tibi progressus acceptior, ipsamque propositi sancti duritiam certior retributionis exspectatio levigabit. Propheta dicit: Propter verba labiorum tuorum ego custodivi vias duras [47 1Kb] . Quod leve est, dicit Apostolus, et momentaneum tribulationis nostrae, immensum gloriae pondus operatur in nobis [48 1Kb] . Transibit enim spes in rem, labor in praemium, continentia in gloriam, abstinentia in coronam: quod breve est, in perpetuum; quod mutabile est, in aeternum. Inter caetera, tanquam [Col. 0058B] dominum et amicum humiliter et obnixe te precor, quatenus hanc exhortationem meam, quae procedit ex corde, patienter admittas: quodque per, tu et tibi et te scribo moleste non feras; pluralis enim locutio, qua uni loquendo mentimur, sermo adulatorius est, longe a sacro eloquio alienus.


[In codice Harlejano [3672] post epistolam interveniunt haec quae sequuntur.

Haec epistola continuatur cum praescripta et non habet rubricam nec etiam numerum epistolarum.---Non te lusisse pudeat, sed ludum non incidere: et qui lusisti temere ad vitae frugem regere magistra morum doceat te ratio, ut dignius pontificio divini dono munere ad laudem Christi nominis fungaris sacerdotio. Sis pius, justus, sobrius, prudens, pudicus, [Col. 0058C] humilis, in lege Dei docilis, et non sis arbor sterilis. Tuo te regas aptius officio, et pulso procul vitio mundus a labe criminis, ut mundus mundae Virginis ministres in altario. Ministros immunditiae a te repellas longius, bonorum vitam fortius pravus depravat socius, et afficit infamiae dispendio: sic [Col. 0059A] trahit praesumptio a convictu similium. Praelati vita vilium vilescit contubernio. Pius protector pauperum omni petenti tribue, malos potenter argue, manusque sacras ablue a sordidorum muneris contagio. Nullus te palpet praemio, quaesita gratis gratia largire beneficia sed dignis beneficio. Non des ministris scelerum, non tua sed ecclesiae, sub pietatis specie, non abutaris impie commisso tibi pauperum suffragio. Nil a te ferat histrio, et tibi non allicias infames amicitias de Christi patrimonio. Caute dispone Domini pauca, sed vera loquere; verba confirmes opere, quia non decet temere os sacerdotis pollui mendacio. Prudentium consilio te frui non displiceat, nec sinistrae moveat salubris exhortatio. Teneris ut abstineas ab omni mala specie; [Col. 0059B] sub freno temperantiae magistra pudicitiae sobrietate floreas. Non vario vagoque desiderio declines ad illecebras, sed caecae mentis tenebras purga virtutis radio.



EPISTOLA XVI. AD EPISCOPUM QUEMDAM JAM GRANDAEVUM.

ARGUMENTUM.---Episcopum multis negotiis et occupationibus distractum serio hortatur, ut tranquilliorem vivendi rationem causa suae et aliorum salutis procurandae ineat; et cogitet satis non esse, si culpae nullius gravioris conscius sit, nisi bona multa opera innoxiae vitae adjungat.

Veniens et inveniens vos tot negotiis implicitum, tot circumvallatum turbis hominum, tot occupationibus ad tam diversa distractum, condolui vobis, [Col. 0059C] et concussa sunt viscera mea pio compassionis affectu. Quis enim sustineat patienter, ut tam nobilis anima spiritualibus doctrinis imbuta sub quodam velamine libertatis in opus servile degeneret? Animam siquidem, quae tot labyrinthis intricata est, necesse est frequentius ancillari; non enim solummodo habitatio terrena hanc deprimit, sed et ipsa ad terrenorum inquietudinem se diffundit, ut cum Jeremia [49 1Kb] dicat: Effusa sunt in terram viscera mea. Et cum Ezechiele [50 1Kb] : Terra erat usque ad fenestras, et fenestrae clausae, sic coelum mutatur in terram, aurum in scoriam, spiritus in carnem. Carnalis homo deprimit spiritualem, et draconem Moysi dracones Pharaonis absorbent [51 1Kb] . Loquar ergo, quia si tacuero, os meum condemnabit me. Rogabo ut [Col. 0059D] dominum, monebo ut patrem; et si animam ejus ad notitiam suae conditionis alias revocare non possum, utar cantico amoris, et dicam: O pulchra, si te ignoras, egredere post gregem sodalium tuorum [52 1Kb] . Nemo enim se novit, donec dies suos recogitet, eundo recordatione post gregem et multitudinem commissorum. Loquar itaque, et de sollicitudine vestra importabili aliquid imminuam, aut eam omnino exstinguam, et aliquid eruditionis, et aedificationis [Col. 0060A] infundam. Sunt enim in candelabro tabernaculi, infusoria, exstinctoria et emunctoria [53 1Kb] . Ero autem trangressor Dominicae legis, si sustineam, quod nemus juxta altare Domini crescat, quod circa ecclesiae rectorem sollicitudinum multitudo silvescat. Majus est omni thesauro, quod in discrimine ponitur certo. Impretiabile et super omnem aestimationem est, quod quasi sub jactu aleae aeternae perditioni exponitur. Abigendae omnino sunt scenicae istae meretriculae, sirenes usque in exitium dulces, muscae exterminantes suavitatem unguenti [54 1Kb] , mures ebullientes de terra, ut corrodant extales eorum qui ponunt arcam Domini, id est administrationem ecclesiasticam, juxta Dagon [55 1Kb] ; qui temporalia non minus quam spiritualia, et forte diligentius [Col. 0060B] administrant. Propheta dicit de hujusmodi: Sicut araneam tabescere fecisti animam meam [56 1Kb] . Aranea siquidem de suis visceribus telam texit, et texendo tabescit, ut muscam vilissimam capiat. Quid aliud facit homo, qui se eviscerat in expensis, et in curis, ut muscam, sive mustum odoriferae opinionis, et favorem linguae meretricantis acquirat? in hujusmodi homines mittit Dominus spiritum vertiginis, et errare facit eos in invio, et non in via [57 1Kb] . Sic filii Israel quadraginta annos expenderunt in itinere trium dierum circa montem Seir, nec terram promissionis intraverunt [58 1Kb] . Isti sunt lunatici, qui offeruntur Domino ad curandum [59 1Kb] , modo cadentes in aquam sollicitudinum, modo in ignem cupiditatis, [Col. 0060C] aut odii, aut iracundiae, aut alicujus extraordinariae voluptatis. Vix possum credere, ut in tanta turbatione animae possit quis invenire orando rorem devotionis, aut fluenta gratiae. Est enim tempestas valida, et mirabiles sunt elationes maris in corde. Hi sunt, quibus promisit Dominus coelum ferreum, ut coelestis pluviae vel gratiae sint extorres; et terram aeneam, ut circa terrena interius obdurati fructum vitae non faciant [60 1Kb] . Absit, absit, amantissime Pater, ut adversus innocentiam tuam aliquid sinistre conjiciam vel praesumam! Charitas tamen, qua mediante gesto te in visceribus meis, timere me facit, utinam et tu timeas! Beatus enim homo qui semper est pavidus [61 1Kb] . Circumspecti hominis est, omne opus suum habere suspectum. Verebar [Col. 0060D] omnia opera mea, dicit Job [62 1Kb] . Cum omnia bene fecerimus, debemus dicere, quod servi inutiles sumus [63 1Kb] . Breves dies hominis sunt [64 1Kb] : nescio quid statuerit super nos terribilis in consiliis super filios hominum [65 1Kb] , nescimus, quid ventura pariat dies [66 1Kb] . Verbum Prophetae est: Ecce mensurabiles posuisti dies meos: in imagine enim pertransit homo [67 1Kb] . Dies mei transierunt, dicit Job, et per viam, qua ingredior, non revertar [68 1Kb]


[Col. 0061A] Singula de nobis anni praedantur euntes.
   Qui non est hodie, cras minus aptus erit [69 1Kb] .

Non dicam, vitae, sed jam tuae mortis pars magna praeteriit. Clepsydra [(46) 16Kb] non tantum ultimum stillicidium exhaurit, sed totum quod prius effluxit: nec mors est in ultimo vitae tuae, sed in toto, quod de vita praecessit. Noe, ut se suosque salvaret, centum annis in arcae fabrica laboravit [70 1Kb] ; nos vero quantum laboravimus, quorum singuli dies momentanei sunt, transitorii et finales? Plurimum timendum est, ne fuga nostra fiat in hieme vel in Sabbato, quando operari non licet [71 1Kb] . Ideo sexta die colligendus est gomor [72 1Kb] , quia in hac sexta aetate operandum est, ut in illa septima quiescamus, quando dicetur, ut requiescant a laboribus suis [73 1Kb] . Forte in [Col. 0061B] corde tuo cum Apostolo dicis: Nihil mihi conscius sum [74 1Kb] ; et cum beato Job: Non reprehendit me cor meum in vita mea [75 1Kb] . Sed, benignissime Pater, munda conscientia sine opere non sufficit ad salutem. Propheta dicit: Diverte a malo, et fac bonum [76 1Kb] . Utrumque sine altero imperfectum est. Dominus in Evangelio, servum non solum male operantem, sed a bono opere torpentem damnat [77 1Kb] . Non enim solummodo arbor, quae malos fructus facit, sed et quae bonos fructus non facit, excidetur, et in ignem mittetur [78 1Kb] . Hujusmodi ignis horrorem semper habeas in corde, dilectissime Pater, ut te premant et molant assidue metus aeternae mortis, et desiderium interminabilis vitae. Istae sunt molae, quibus molitur anima Christiana: quarum una sine altera, juxta [Col. 0061C] praeceptum Domini, in obligationem pignoris transire non debet: omnes siquidem peccavimus [79 1Kb] . Vide, Pater, quantum pro teipso satisfeceris, ut scias quid desit tibi. Ut de tua taceam anima, vide quot animas de ore leonis, et de faucibus inferni ejeceris: quantum lucri de talento tibi commisso, opere, verbo et exemplo retuleris, qualiter sex opera misericordiae, quae Dominus proponet in judicio [80 1Kb] , jugiter impleveris; quam sollicite carnem tuam purgaveris jejuniis et disciplinis; quam fortiter pro domo Domini ex adverso ascenderis. Ad omnia haec factus es ex tua professione obnoxius, et haec omnia, Pater, a te exactissime requirentur. Temeritati et praesumptioni forsitan ascribetur, quod vos moneo, [Col. 0061D] sed charitas me compellit. Scio quod in die tremendi judicii reddituri sumus rationem, etiam de sermonibus otiosis [81 1Kb] . Nullos ibi excessus praeceptio [Col. 0062A] regia, vel hominum temporalis utilitas poterit excusare. Sed erit, qui dicat: Quia quidquid deliquimus, confessionis beneficio poterit aboleri; porro nemo de vitae diuturnitate securus est; testimonio Scripturae: Cum dixerint: Pax et securitas, tunc repentinus superveniet interitus [82 1Kb] . Mors [83 1Kb] enim subita et incerta remedium poenitentiae frequenter anticipat; morbi etiam, qui saepissime graves et invalescentes sunt, angustia sensuali spiritum devotionis exstinguunt. Certissimum est autem, quod non punit homo puniet Deus. Horrendum vero est incidere in manus Dei viventis [84 1Kb] . Quis enim habitare poterit cum igne devorante, aut quis stabit cum ardoribus sempiternis? [85 1Kb]

Haec me movent, ut te moneam, Pater, quatenus [Col. 0062B] ex hoc nunc quantumcunque poteris a turbatione saecularium sabbatizes. Miserere animae tuae placens Deo [86 1Kb] . Si te ipsum non habes, nihil habes. Sola pax Dei, quae exsuperat omnem sensum [87 1Kb] , faciat, ut ab omni sensualitate et saecularitate sis liber; haec occupationum turba mors animae est. Ideo dicit Salomon: Fili, in paucis sint actus tui [88 1Kb] . Et ecce plus quam Salomon, non ad pauca, sed ad unum duntaxat docet esse sollicitum: Porro, inquit [89 1Kb] , unum est necessarium, Deum scilicet diligere: quod sine animi sinceritate haberi non potest. Non est qui faciat bonum, donec veniat ad hoc unum. Scriptum est: Unam petii a Domino, et hanc requiram [90 1Kb] . In uno siquidem cubito consummata est arca [91 1Kb] . Mandatum [Col. 0062C] enim charitatis consummatio est summae pacis. Ideo dicit Propheta: Omnis consummationis vidi finem, latum mandatum tuum nimis [92 1Kb] . Sane, quia ex abundanti cordis os loquitur [92* 1Kb] ; vereor ne filialis affectio et zelus, quem de salute vestra concepi, epistolam praesentem protrahat in immensum: ideo, ne multiloquio aures delicatas offendam, epistolam in verbo doctoris gentium claudo: Gratia sit vobis et pax a Domino Jesu Christo [93 1Kb] .



EPISTOLA XVII. AD CLERICUM NEGOTIATOREM.

ARGUMENTUM.---Ostendit clericum negotiationi operam dantem, non differre ab usurario; ac studium omne cumulandarum opum vanum esse et perniciosum.

[Col. 0062D] PETRUS Blesensis Bath. archid. dilecto socio et amico G., salutem et aeternae salutis memoriam.

Si tuae professionis ordinem et gratiam divinae [Col. 0063A] vocationis attenderes, te potius lectione quam negotiatione, artibus quam mercibus occupares. Periculosum siquidem est in laico, sed perniciosum in clerico, negotiationibus augere peculium, atque rerum ambitiosa venalitate se ipsum diabolo venalem exponere. Clericus, qui leviore comparat pretio, ut vendat carius, filius est avaritiae, idololatra pecuniae, servus mammonae, et venundatus sub peccato [94 1Kb] . Cum enim species usurae sit, minus proximo dare, et plus ab eo accipere; non video clericum ab usurarum crimine, et a nomine criminoso immunem, qui sibi cum alieno dispendio lucrum quaerit. Sane fenerator, dum proximum manifeste spoliat, fure deterior est et praedone. Das pro frumento vinum, pro vino equum; et sic sub colore permutationis [Col. 0063B] aut dilationis obtentu recipis incrementum in bursa, detrimentum in anima: longe deterior Judaeis, dum illi tantum alieno, tu vero alieno et proximo feneraris [95 1Kb] . Congregabis divitias, et in novissimo non gaudebis; et eveniet tibi, quod Dominus per Jeremiam figuraliter dicit: Perdix fovit, quae non peperit; fecit divitias, et non in judicio: in medio dierum derelinquent eum, et in novissimis suis reperietur insipiens [96 1Kb] . Fenerator enim tristissimos habebit hujus vitae exitus, cujus finis interitus [97 1Kb] , cujus mors detestabilis, cujus damnatio sine fine. Porro negotiationis crimen attenuas, et ad excusandas excusationes in peccatis proponis tui laboris et providentiae fructum esse, quod plus recipis, qui rem, dum vilius vendebatur, emisti. Dicis, omnino non esse [Col. 0063C] absurdum, si laborem in quaestum, si in lucrum periculum convertisti. Quidquid proponas, unum denuntio tibi, quod negotiationem in tuae salutis periculum convertisti. Negotiatorem clericum sacri canones exsecrantur. Cum enim beatus sit homo, qui miseretur et commodat [98 1Kb] , et qui pecuniam suam non dedit ad usuram [99 1Kb] , eum possumus judicare ab aeterna beatitudine alienum, qui quod accepit, [Col. 0064A] sicut accepit, non praestat: qui, juxta sacrae Scripturae consilium dati et accepti gratiam non observat [100 1Kb] . Porro tibi adscribis ad gloriam, quod ad cumulum tuae damnationis accedit, quia in negotiationibus publice jactitas te circumspectum; qui, utinam damnabile tibi non novisses officium! Propheta dicit: Quia non cognovi negotiationem [(47) 40Kb] , introibo in potentias Domini [1 1Kb] . Sciebat, quantum esset in negotiatione periculum. Nam et Job, qui in potentias Domini certum exspectabat introitum, dicebat: Duae species difficiles et periculosae mihi apparuerunt; difficile exuitur negotians a negligentia Dei, et caupo non justificabitur a peccato labii [(48) 65Kb] . Sane famam et animam perdis, ut perdenda lucreris. Sententia Christi est, totum mundum nemini [Col. 0064B] esse lucrandum, ut quis suae patiatur animae detrimentum [2 1Kb] . Tu contrarium sentis, qui de tua perditione non curas, et saluti propriae perditionis pecuniam anteponis. Summam reputas beatitudinem, immensas et supervacuas opes habere: quarum partem decimam toto vitae tuae spatio non expendes. Utinam non fuisset haec pecunia, quae tibi non solum Deum, sed et proximum abstulit, et teipsum! Sane si beatitudo per divitias conferretur; non compararet eas Dominus spinis [3 1Kb] , nec praedicaret Dominus beatitudinem paupertatis [4 1Kb] . Si divitiae apud Deum commendabiles essent, justis et timentibus Deum frequentius obvenirent.

Nunc autem ecce peccatores et abundantes in saeculo obtinuerunt divitias [5 1Kb] . Foeneratores et violenti Ecclesiae [Col. 0064C] persecutores, isti sunt qui ampliores hodie divitias thesaurizant. Esau, quem Dominus reprobaverat, incedebat cum quadringentis viris, Jacob in baculo suo transeunte Jordanem [6 1Kb] . Nunquid metuis, miser, quos tibi non sufficiant quae parasti? certe prius tibi deficiet vita, quam victus. Ne dicam de te: Multos facit avaritia inter divitias indigere. Judicium enim Dei est, ut in eo, in quo quis deliquit, [Col. 0065A] puniatur, ut semper indigeat, qui semper indigentiam timet. Sicut scriptum est: Qui metuit pruinam, veniet super eum nix [7 1Kb] . Unum scio, quod in saccum pertusum congregas universa, nec proderunt tibi in die ultionis. Cum enim interieris, non sumes omnia, neque descendet, tecum gloria domus tuae [8 1Kb] . Succedet tibi forsitan inimicus, et qui cogitat hodie diem mortis tuae, introibit in labores tuos, et in bonis temporalibus, quibus more Tantalico pepercisti, manu profusiore congregata dispergens fructum capiet voluptatis: tu vero dormies, et utinam cum patribus tuis, eritque sepulcrum domus tua in aeternum. Sufficeret mihi, si tibi sufficeret, si a te vitium negotiationis auferres: Habentes alimenta, dicit Apostolus, et quibus tegamur, [Col. 0065B] his contenti simus. Nam qui volunt divites fieri, incidunt in tentationes et laqueum diaboli [9 1Kb] . Porro, si opes congreges, ut plenius habeas sufficientiam vitae hujus, teipsum decipis: auget enim inopiam multiplicata rerum temporalium substantia. Divites, inquit Propheta, eguerunt et esurierunt: inquirentes autem Dominum non minuentur omni bono [10 1Kb] . Juxta poetam,

Crescit amor nummi, quantum ipsa pecunia crescit [11 1Kb] .

Rogo igitur, et in vera consulo charitate, ut legitima bonorum acquisitione contentus, ab enormibus lucris cesses, ne de caetero tui ordinis reverentiam negotiatorio crimine dehonestes. Quod si [Col. 0065C] non acquiescis amici concilio, scias, quod securis tibi posita est ad radicem [12 1Kb] . Qui enim faciunt vindictam in nationibus, increpationes in populis [13 1Kb] , ipsi jam in te crimen negotiationis et foenoris olfecerunt. Et nisi pro te humiliter supplicassem, te tanquam damnatissimi fructus arborem succidissent. Quod si te ad emendationem supplicia aeterna non movent, te saltem ignominia hujus vitae, et temporalia damna sollicitent.



EPISTOLA XVIII. AD MAGISTRUM QUEMDAM AMICUM SUUM.

ARGUMENTUM.---Gravissime perstringit mores, ingenium et vitam deterrimam cujusdam episcopi, ad cujus aulam ab amico invitabatur.

Magister P. Blesensis Bathon. archid., charissimo socio et amico, magistro N., salutem.

[Col. 0065D] Scio quod ex sincera dilectione procedit, quod me nuntiis, et litteris crebrius mones, ut revertar ad dominum tuum, qui me familiarem consiliarium habere desiderat, et domesticum commensalem. Quandoque facta est mihi mensa ejus in laqueum, in retributionem, et in scandalum [14 1Kb] : ideo non revertor. Pro multiplicibus obsequiis, quibus eum totum meruisse et emisse credideram, non beneficium, sed maleficium; non gratiam, sed injuriam reportavi, ideo non revertor. Claves regni coelorum accepit, non [Col. 0066A] ad reditus auferendos, sed ad corrigendos excessus. In omnibus autem, quae cogitat, quae deliberat, quae agit aut dicit, procurat lucrum, intendit ad quaestum, temerario ausu omnia sua existimans esse, quae a subditis possidentur. Sane testimonio Apostoli [15 1Kb] parentes filiis, et non filii parentibus thesaurizant; si tamen iste pater est, et non potius vitricus: suorum enim gravis est persecutor, exactor improbus,

torvusque Procrustes [16 1Kb] .
Odit honestos, prudentes opprimit, insidiatur incautis, divites spoliat, pauperes gravat, nulli proficit, officit universis. Ex omni causa per fas et nefas pecunias congregat, congregatis applaudit; nec veretur suae aut alterius animae detrimentum, [Col. 0066B] dummodo qualitercunque possit assequi temporale compendium. Longe dissimilis est Doctori gentium, qui fructum animae suae, non munera, sive retributiones affectabat in subditis: ideoque dicebat, non requiro datum, sed fructum [17 1Kb] . Quoties ad eum venitur, non faciem, sed manum adventantis attendit, quasi semper munera suscepturus. Attritae frontis est in petendo: ingratus, cum acceperit; si non acceperit, inhumanus. Alieni sermonis impatiens, rei alienae improbissimus exactor, suae avarissimus dator, afflictis immisericors, saevissimis mansuetus, instabilis, intractabilis, incorrigibilis, nulli tolerabilis, cunctis odibilis, inimicus pacis, contemptor fidei, adversarius unitatis, infidus in [Col. 0066C] consiliis, negligens in agendis, furiosus in ira, remissus in misericordia, dissolutus in verbis, in conviviis gulosus, garrulus, temulentus, tumidus in prosperis, timidus in adversis. Dominus tuus nihil pro ratione, omnia vero pro libitu agit, et quasi in bestialem degeneret sensum, a se omne consilium, judiciumque discretionis excutiens, proprium sequitur appetitum. Homo enim cum in honore esset, non intellexit, comparatus est jumentis insipientibus, et similis factus est illis [18 1Kb] . Juxta verbum Nathan prophetae [19 1Kb] , illius hominis imaginem gerit, qui cum oves innumeras possideret, unicam pauperis oviculam concupivit. Nec absimilis est Achab [20 1Kb] , qui cum teneret summam rerum abundantiam, injectis oculis in hortulum Naboth, vineam quam affectaverat [Col. 0066D] morte possessoris obtinuit. Utinam saperet, et intelligeret [21 1Kb] ! sed intelligere noluit, ut bene ageret [22 1Kb] ; obduruit enim in malitia sua, et assiduitate peccandi decidit in contemptum. Absorbuit eum vitiorum profunditas; ideoque delicta non intelligit, nec vulneratae et periclitantis animae morbum sentit. Certum est autem, membrum, quod stupuit, periculosius laborare: et is, qui suos excessus dissimulat, aut ignorat, longe est a salute. Cor domini tui nunquam scindit compunctio, non movet affectio, pietas non emollit. Non mansuescit [Col. 0067A] obsequiis, beneficiis est ingratus, surdus ad preces, ad judicia saevus, infidus ad consilia, inverecundus ad turpia, temerarius in divina, in animae periculo securus, in damno temporali pusillanimis, promptus ad dissensiones, ad odia inhumanus. Gratiam sibi exhibitam non recolit, ad solam injuriarum memoriam et vindictam, omnes turbulentae mentis versutias circumducit. Scriptum est: Simia in tecto rex fatuus in solio sedens [28 1Kb] . Honor fatui, gladius in manus insani [29 1Kb] . Et qui insipienti dat honorem, sicut qui mittit lapidem in acervum Mercurii. Ascendit in eminentiam cathedrae pastoralis, non vocatus a Domino tanquam Aaron [30 1Kb] . Ascensus enim ejus nec Deo nec hominibus placet. Prophetae et apostoli (quorum simulacrum gerit, [Col. 0067B] quorum potius simia est, tanquam degener successor et haeres reprobus) fortes fuerunt in bello [31 1Kb] , non molles in sericis, non gulae dediti, non superbi, non invidi, non rapaces, non libidine subnervati. Ridiculum est in praelato praeminere populis et vitiis subjacere, esse lingua magniloquum, opere vero esse pusillanimem, remissum et infirmum, pompatice et vultuose incedere, et integrae testimonium conscientiae non habere.

Non bene conveniunt, nec in una sede morantur [32 1Kb]
generis jactantia et populi communis infamia, extollentia oculorum et foeditas morum, vitae vilitas, et honoris auctoritas. Non attendit infelix propriae conscientiae testimonium, mentitur se majorem se, [Col. 0067C] virtutem reputat dignitatem, et cum omni honore omnino sit indignus, credit se obtinuisse meritis, quod eum permisit Dominus in locum praecipitii, et in occasionem damnationis aeternae, et in praesentis vitae ignominiam sublimari. Periculosa est celsitudo, quae discrimen intendit. Sera querela est. Quoniam elevans allisisti me [33 1Kb] . Melius erat illi non ascendisse in eminentiae gradum, quam in proximo cum rubore tenere novissimum locum [34 1Kb] . Scio enim quod hoc eveniet, atque periculum praecipitii praesumptuosa elatio non evadet: securis enim posita est ad radicem [35 1Kb] . Porro si haec perizomata maledictionis antiquae, et fucati ac fugacis honoris gloriam umbratilem, si infames primitias sui ortus attendat, se miserabiliorem cunctis inveniet, [Col. 0067D] utpote qui ab ineunte aetate non nisi turpia didicit, atque usu adolevit in vitiis: ab adolescentiae annis flagitiosa praesumpsit, et in cathedram pestilentiae sublimatus, ab oppressionibus subditorum, ab injuriis et exactionibus non cessavit. Evolat a se, et se extra se quaerens ambulat in magnis et mirabilibus supra se. Sic multis praeest, ut nulli prosit: sic dominatur, ut ei omnis injustitia dominetur. Dominatio ejus superbiae inducit exemplum, formamque [Col. 0068A] malitiae: cum e contrario Princeps apostolorum scribat, et dicat: Non dominantes in clero, sed forma facti gregis in populo [36 1Kb] . Aspice loquentem, aspice et incedentem:

Quas gerit ore minas, quanto premit omnia fastu [37 1Kb]

Semper incedit, oculos fastuose circumducendo, cervice erecta, humerosque jactando,

Et multum referens de Maecenate supino [38 1Kb] .

Totum ejus studium, totus honor, tota gloria, tota et sola usurpatae dignitatis auctoritas in eo est, protensio pectoris, cervicis elatio, incessus pompaticus, oculorum distortio, vultuositas, tonitrusque minarum et, ut multa paucis includam, apud eum totum datur elationi, nihil sanctitati, nihil pudicitiae, nihil amicitiae, nihil tandem reliquitur honestati. [Col. 0068B] Antequam in hanc ruinosae potestatis excelsiam ascendisset, erat in eo quaedam liberalitatis species adumbrata, erat quaedam hypocriticae humilitatis ostentatio colore simulatorio subornata: sed honores mutant mores. Accidit circa eum, quod scriptum est: Omnis homo primum bonum vinum ponit: cum autem inebriati fuerint, tunc id quod deterius est [39 1Kb] . Factus pontifex statim convertit in apertum odium simultates, quas, dum fuerat privatus, fuco mendacis benevolentiae palliabat. Nam testimonio Scripturae, Est qui se humiliat nequiter, et interiora ejus plena sunt dolo [40 1Kb] . Circa se habitare non patitur, nisi eviratos et molles, qui eum palpent, qui eum post desiderii passiones abire permittant: [Col. 0068C] Omne enim animal diligit simile sibi [41 1Kb] . Isti sunt qui miserum beatificant, et oleo adulationis caput peccatoris impinguant [42 1Kb] . Laudatur peccator in desideriis animae suae, et iniquus benedicitur [43 1Kb] . Si enim vir honestus accedat, ut eum instruat et informet, ut ad frugem melioris vitae ipsum familiarius exhortetur; irascitur, uritur, anxiatur. Optime erit eum corripienti si illaesus evadat,

Si liceat paucis cum dentibus inde reverti [44 1Kb] .

Instanter me revocas ad domum episcopi tui, et ad exsecrabilem ejus mensam. Non tanti facio episcopum tuum, ut pro eo me perdam. Scio, quod qui tangit picem, iniquinabitur ab ea [45 1Kb] ; suosque hospites male remunerant serpens in sinu, ignis in gremio, mus in pera. Domum episcopi decet sanctitudo; [Col. 0068D] sed hac domo, ut cum familia etiam dominum comprehendam, nihil est damnabilius ad meritum, nihil seditiosius ad consortium, nihil inhonestius ad mores, nihil sordidius ad conscientiam, nihil culpabilius ad famam, nihil perniciosius ad exemplum. Leva, Domine, manus tuas in superbias ejus [46 1Kb] , et confringe cornua peccatoris. Aufer de domo tua idolum Moloch [47 1Kb] , adimpleas quod prophetice promisisti: Non habitabit in medio domus [Col. 0069A] meae, qui facit superbiam [48 1Kb] . Superbus est Moab, et major est arrogantia ejus, quam fortitudo ejus [49 1Kb] ; ideo juravi, et statui declinare et elongari ab eo. Filium enim superbiae, abominationis idolum, oculos sublimes [50 1Kb] , labia dolosa, et linguam magniloquam [51 1Kb] sustinere non possum. Fugio igitur, et elongor ab eo, ut in me verbum Prophetae impleam: Superbo oculo, et insatiabili corde, cum hoc non edebam [52 1Kb] .



EPISTOLA XIX. AD AMICUM R. JURIS CANONICI STUDIOSUM.

ARGUMENTUM.---Duas quaestiones propositas diluit. Altera est, an mulier quae existimans virum suum obiisse, monasticen professa est, eo reverso, sua auctoritate virum repetere possit. Altera, an eadem, viro deinde mortuo, teneatur monasticen repetere.

[Col. 0069B] PETRUS Blesensis Bath. archidiac., dilecto socio et amico R., salutem, et si quid melius est salute.

Nuper in conflictu scholastico quaedam quaestiones, sicut asseris, deductae in medium, tuum animum in dubio suspenderunt. Eas mihi proponis, earumque solutionem cum instantia petis; verumtamen cum sis in scholis, ego autem in castris; et cum jam biennium in legibus et decretis expenderis, vereor ne tentative hoc facias, ut sic me in simplicitate mea callide comprehendas. Poteram tibi dicere, quod prudens illa mulier Jacob quaerenti caput Sibae legitur respondisse: Proverbium [Col. 0069C] est, inquit, ut qui interrogant, interrogent in Abela [(49) 1Kb] . Qui interrogant, interrogent Parisiis, ubi difficilium quaestionum nodi intricatissimi resolvuntur. Quaestionum, quas proponis, solutionem apud eos facilius invenire poteris, qui in talibus se exercent. Ego quidem, quod scio, non invideo tibi; utinam voluntaria oris mei beneplacita tibi faciat Deus [53 1Kb] , ut quaestiones quas proponis, etsi non ad rationem, saltem ad hominem possint solvi! Mihi autem sufficere credo, si solutionem quam daturus sum, unius legis, aut canonis auctoritate firmavero.

Quaeris de muliere, quae virum suum peregre profectum ex verisimili bonorum virorum relatione credens concessisse in fata, monasterium ingressa, [Col. 0070A] et velata est, utrum viro ejus redeunte, et eam non repetente, sua possit auctoritate exire, et virum repetere?

Quaeris etiam, si, postquam professa est propositum sanctitatis, restituenda sit viro; utrum, eo postea mortuo, cogenda sit ad observantiam voti sui? sublata enim est causa, quae ad tempus votum ipsius suspendere videbatur.

Primae quaestioni respondeo; quia votum continentiae, quod emisit citra auctoritatem et licentiam viri sui, eam obligare non potuit. Quod manifestissime liquet ex octava synodo, ex synodo Eugenii papae, ex epistola Gregorii ad Urbicum, ex epistola Nicolai, et dictis Augustini. Hieronymus etiam super Epistolam ad Titum id ipsum constanter affirmat; [Col. 0070B] Ambrosius etiam in libro Quaestionum Novi et Veteris Testamenti, mulieris votum reprobat, nisi consensus viri pariter voventis assistat. Id ipsum autem Augustinus in Quaestionibus Numeri manifeste declarat. Licet autem ex concilio apud Compendium [(49*) 1Kb] habito videatur, quod nisi vir eam revocaverit, exire non possit, intelligere debes eam exire non posse, si vir continentiam vovere voluerit; alioquin si vir pariter converti renuit aut uxorem revocare contemnit, per ecclesiam cogendus est, vel uxorem suam repetere vel se vinculo castitatis astringere, testificante hoc Augustino super centesimum quadragesimum nonum psalmum. Quod si objicias, quia in sua potestate erat, [Col. 0070C] nunquam a viro debitum carnis exigere, et quod in hoc se potuit obligare: respondeo, quod cum Apostolus dicat quia vir non habet potestatem sui corporis, sed mulier [54 1Kb] , et versa vice, illa corpori suo, quod suae potestatis non erat, non potuit citra licentiam viri legem castitatis indicere. Quod habes expressum ex epistola Alexandri secundi Landulpho. Caeterum, cum errore inducta votum castitatis emiserit, votum hoc obligatorium non videtur; cui etiam, ut verum fatear, non consensit. Nam juris assertione civilis, nihil est quod magis impediat consensum, quam error qui imperitiam detegit. Si ergo mater esse desiderat, exeat in nomine Domini, et repetat conjugales amplexus, si vir aut pariter converti renuit, aut uxorem revocare contemnit. [Col. 0071A] Quod si vir postea vere mortis tributum exsolverit, ipsa liberata a lege viri, nubat, cui vult, in Domino [(50) 2Kb] : nec votum, quod ab initio non tenuit, observare cogatur. Nam expressa similitudinis forma, servus quem dominus a monasterio extraxit, si postea consequatur libertatis beneficium, et jam non sit, quod impediat votum ejus, tamen ad vitae arctioris propositum non cogetur. Haec tuae inquisitioni communico, sicut ministrat in dulcedine sua pauperi Deus [55 1Kb] . Si quid elegantius tibi datum fuerit desuper, non invideas mihi; nam sicut a magistro, sic a discipulo meo paratus sum erudiri. Damnatissima enim est illa erubescentia, quae sic a minore, sicut a majore, doctrinae beneficium non acceptat.

[Col. 0071B] Librum meum De praestigiis fortunae, quem postulas, adhuc habere non potes; prius enim, quam exeat in publicum, sentiet castigatioris limae judicium, ne illic aliquid informe, vel incivile remaneat, quod oculos aut aures legentis offendat. Quod autem et per litteras, et per clericum tuum scire desideras, quare hoc novum opusculum meum De fortunae praestigiis inscribatur, cum nihil in eo legatur, quod non sit de Novo aut Veteri Testamento assumptum, hoc in causa esse cognoscas. Primus liber sufficienter edisserit, nihil esse fortunam, eorumque satis probabiliter reprobatur opinio, qui ex quadam praestigiosa varietate fortunae, rerum temporalium metiuntur eventus: cum hanc [Col. 0071C] ipsam mutabilitatem eventuum Dei providentia in se immutabiliter operetur. Ideoque in capite libri scriptum est: De praestigiis fortunae, non ut fortuna sit aliquid, vel ejus praestigia, sed ut in magnificentia, vel humiliatione hominum, quae a multis fortuita et incerta creditur, cuncta procedere convincantur ex dispensatione divina. Et, ut hoc oculata fide cognoscas, quinque hujus novi operis quaternos tibi mitto, ut translegas, non transcribas, ipsosque mihi per latorem praesentium cum omni festinatione transmittas. Bene valeas, amice in Christo charissime.



EPISTOLA XX. AD DOMINUM CRISPINUM ET MAGISTRUM PAGANUM. [A. D. 1188.]

[Col. 0071D] ARGUMENTUM.---Queritur se malevolentia aulicorum arceri a promissa episcopi Carnotensis Reinaldi [Col. 0072A] aula et consuetudine; humanitatem et liberalitatem ejus collaudat et hortatur, et ecclesiasticae libertatis patrocinium contra exactiones regias intrepide suscipiat.

Charissimis amicis suis domino CRISPINO et magistro PAGANO, M. PETRUS Blesensis. Bath. archidiac., salutem in auctore salutis.

Promiserat mihi Dominus vester [(51) 1Kb] , quod imponeret exsilio meo finem, meque in terram meae nativitatis honorifice revocaret. Utinam non esset apud eum Est et Non [56 1Kb] , neque degeneraret in eo gravitas pastoralis! Scio quia detractores, sicut Apostolus dicit: Deo odibiles [57 1Kb] magnificaverunt super me supplantationem [58 1Kb] . Habitant siquidem in domibus episcoporum et regum ranae pestilentes, [Col. 0072B] coenomyia, et sciniphes, musca Aegypti gravissima [59 1Kb] , loquaces adulatores, garruli et mendaces. De talibus scriptum est: Edidit terra eorum ranas in penetralibus regum ipsorum [60 1Kb] , dentes eorum arma et sagittae, et gladius in labiis eorum [61 1Kb] . Sic igitur mihi domini vestri gratiam enormiter toxicavit linguae meretricantis adulatio et invidia detractoris. Hic est aer ille pestilens, et aura corrumpens, quae hodie generaliter palatinos inficit, ut a magnatum lateribus viros approbatae honestatis avellit; pestis enim invidiae merita virtutum non ponderat, sed tormenta conscientiae sustinet, dum ipsam praeceps ambitio et elationis propriae appetitus excaecat. Benedictus autem Deus, qui ad illius status moderantiam me reduxit, ut mihi sufficiant ad voti plenitudinem [Col. 0072C] propriae facultates. Nemo mihi de caetero objiciet: Ego ditavi Abraham [62 1Kb] . Jam non bibam de puteo Samariae, de quo qui plus bibit, amplius sitit. Malo pauca cum puritate conscientiae, quam dignitates innumeras cum verme, qui non moritur, possidere. Jam per gratiam Dei me revocare non poterit illa proditoria et fallax parentum affectio, quae me quasi sub jactu aleae toties posuit, toties sub discrimine capitis transfretare coegit. Elegi mihi latibulum, ut non videam mala gentis meae, quia ut verbo Job utar, terra data est in manus impii [63 1Kb] .

Crede mihi, bene qui latuit, bene vixit: et intra
   Fortunam debet quisque manere suam [64 1Kb] .
[Col. 0072D] Abrahae dictum est: Egredere de terra tua et de cognatione tua [65 1Kb] , et ego quare non egrediar, aut [Col. 0073A] quare ad parentes meos regrediar: apud quos non inveni nisi manus harpyiarum, consilia Achitophel [66 1Kb] , vulpium dolos, aculeos scorpionum? Licet parentibus debeam affectionem naturalem; illud tamen non debeo, ut pro eis me perdam, aut pro eis ab honestatis proposito me reflectam. Vaccae siquidem quae in Bethsames deferebant arcam Domini [67 1Kb] , licet eas traheret naturalis quaedam affectio vitulorum, ad eos tamen colla sua minime reflectebant. Multi pro parentibus suis animas perdiderunt, dum in eis plus amantes carnem quam spiritum, animas suas pro amicis suis temere et crudeliter posuerunt. Levita, imo archilevita ego sum: scriptum est autem in lege Domini, ut nemo in sacerdotalem ordinem, aut Leviticum assumatur, nisi prius [Col. 0073B] dicat patri et matri: Vale [68 1Kb] ! id est, nisi in eo penitus exstinguatur affectio parentelae. Revertor ad dominum vestrum, cujus familiaritatem, et suavissimam comitivam perdidisse me doleo. Sperabam, quod esset ex mea conversatione industrior, eo quod nobile illius ingenium, divesque memoria meis admonitionibus se in virtutum culmen erigeret, fructumque in Ecclesia Dei faceret tempestivum. Absentiam meam nunc suppleatis, amici charissimi, dominumque vestrum adhortari salutaribus monitis non cessetis, ut levitate juvenili deposita pontificalem induat gravitatem; me siquidem illius nobilis animae zelus et cura sollicitat. Non enim inveni pontificem adeo socialem, adeo manifestum, [Col. 0073C] adeo in omnes munificentias et liberalitates effusum. Omni petenti tribuit; munificentiam enim a tenera praenuntiavit infantia: misericordia cum ipso coaluit, ut cum beato Job fiducialiter dicat: Ab infantia mea crevit liberalis affectio mecum, et de utero matris meae mecum egressa est [69 1Kb] . Vellem tamen quod munificentiis ejus ratio mensuram praescriberet, et donationes, quas militibus aut histrionibus facit, modestia limitaret. Beneficiorum enim, quae pauperibus conferuntur, mensura debet esse immensitas. Quantum vero per adulationes mediantibus donis ejus opinio ad inanem jactantiam crescit, tantum apud bonos et graves, quasi in vaporem et fumum suae beneficentiae titulus evanescit. Non militibus, sed pauperibus erogare tenetur [Col. 0073D] patrimonium crucifixi: cujus ipse non dominus, [Col. 0074A] sed tutor est, ut misereatur et commodet ad usus egentium, tanquam testamentarius dispensator. Vidi eum quandoque sic exinanitum liberalitatibus extraordinariis, quod eum invitum et dolentem adigebat necessitas exactionibus et rapinis operam dare. Utinam memoriter et efficaciter observasset verba Pauli in secunda Epistola ad Corinthios: Non dico, inquit, ut gratia vestra sit aliis remissio, vobis autem tribulatio: sed ut abundantia vestra sit eis inopiae supplementum, ut fiat aequalitas, de qua scriptum est: Qui multum habuit, non abundavit, et qui modicum habuit non minoravit [70 1Kb] ! Instate, quaeso, opportune, ut gloriam nobilis Ecclesiae Carnotensis non obscuret, sed eam supportet auxiliis, et consiliis erigat, meritisque sanctae conversationis [Col. 0074B] illustret. Si vult salubriter ei servire, cui servire regnare est, et habere laudem in nomine ipsius, ascendat ex adverso, et opponat se murum pro domo Domini [71 1Kb] . Non enim potest esse praeclarior famae titulus in praelato, quam si viriliter tueatur statum ecclesiasticae libertatis. Si quid perperam fecit, si quid vitam ejus aliquo tempore offuscavit, totum reformabit et redimet zelus domus tuae, Deus, et justitiae amor. Haec duo faciunt ut fama hominis mortua reviviscat; et, qui prius obnoxius erat accusantibus linguis, postea in libertatem publici favoris et gratiae odorem suavitatis effundat.

Sane, sicut audivimus, exiit edictum a Philippo [Col. 0074C] rege [(52) 1Kb] , ut describeretur Gallicus orbis, et oneraretur Ecclesia decimationibus recidivis. Sic paulatim transibit decimatio in consuetudinem [(53) 1Kb] , et praesumpta semel abusio ignominiosam Ecclesiae servitutem infliget. Offertur Domino nostro coelitus gratiae triumphalis occasio. In optione ipsius est, aut degenerem et dejectum animum turpiter ad serviendum submittere, et importabile jugum suis successoribus importare, aut coronae immarcessibilis eminentiam obtinere. Regiae, quaeso, indignationis motus non timeat: cum enim sit aequalis regi genere [(54) 1Kb] , non est eo inferior dignitate. Ad ministrum Dei dicitur per prophetam: Erunt reges nutritii tui et mammilla regum lactaberis [72 1Kb] . In hac autem causa Deus, qui major est omnibus, causa [Col. 0074D] finalis est. Bonus autem pontifex in persecutione [Col. 0075A] seminat, quod in gaudio metet [73 1Kb] . Potens in terra erit semen ejus [74 1Kb] : pressura enim libertatem, afflictio jucunditatem, amaritudo dulcedinem germinabit. Si se pro Christi Ecclesia erubescentiae et confusioni opposuerit, scriptum est: Quia pro confusione duplici et rubore in terra sua duplicia possidebit [75 1Kb] . Quid dubitet Christianus, cui vivere Christus est, et mori lucrum? [76 1Kb] . Quidquid ei accidat, si Christum diligat, vita ejus abscondita est cum Christo in Deo [77 1Kb] . Eum, quaeso, favor aurae blandientis non moveat, nec turbo tempestuosus inclinet. Turbo quandoque motus est, ut Elias raperetur in coelum [78 1Kb] . Certus est, quod morietur, quando vero morietur incertus. Debitor naturae est, ut ei mortis vectigal exsolvat. Nescimus quid ventura pariat dies [79 1Kb] [Col. 0075B] et quis de die praesenti securus est? Quis scit, si mors ignominiosa, mors turpis, mors subita eum rapiat, et non sit qui eripiat? Cum dulcior et jucundior est homini vita sua, tunc separat amara mors [80 1Kb] . Teste Scriptura: Cum dixerint: Pax et securitas, tunc repentinus superveniet eis interitus et dolor, sicut in utero habentis, et non effugient [81 1Kb] . Job etiam dicit: Deducunt in bonis dies suos, et in puncto horae ad inferna descendunt [82 1Kb] . Horrendum est incidere in manus Dei viventis [83 1Kb] . Sancta ergo et salubris est cogitatio, se pro eo vitae aut famae periculo gratanter exponere, qui est auctor vitae et gloriae retributor. Tutius est homini pro Christo animam suam perdere, ut eam custodiat, quam custodire, ut perdat. Summa hujus exhortationis est, ut Dominus [Col. 0075C] vester sibi circumspecte prospiciat, ut non terrenae supellectilis eum jactura deterreat; non alliciat favor principum, non enervet ambitio, nec ipsum spes vitae productioris fallax et proditoria blandiendo seducat.



EPISTOLA XXI. AD H. CANONICUM, QUONDAM AMICUM.

ARGUMENTUM.---Insignem H. canonici quondam amici, fastum et arrogantiam describit et insectatur.

PETRUS Blesensis Bath. archidiac. quondam dilecto filio, et amico H., salutem et spiritum humiliorem.

Solerter inquirens, et diligenter examinans universa quae habes ex beneficio naturae vel gratiae, [Col. 0075D] ad plenum admirari non sufficio: unde tibi obrepere possit elationis occasio, qui ex pluribus causis in unum concurrentibus debueras in oculis tuis esse humilis et abjectus. Cum nuper te Rothomagi invenissem, atque ad verba mutuae societatis et amicitiae descendissem; nec unum a te verbulum mansuetudinis aut dilectionis extorsi. Quidquid humano cordi suggerere potest humilitas sive modestia, proponebam, ut aliquod verbum mansuetudinis et humilitatis elicerem. Tu vero in superbia [Col. 0076A] et abusione, sublimes et infrunitos oculos distorquens in fastum, quadam pomposa et superciliosa facie despiciens universa, et omnia quasi pro imperio agens, amicum, cui nunquam necessarius esse potes, et cujus auxilio semper eges, vix, et tamen indignantissime respexisti, et despexisti. Ideo enim respexisti, ut despiceres; et, ut ab eo, qui te diligebat ex animo, faciem tuam cum quadam fastuosa oculorum extollentia declinares. Causam hujus rei nescio, nisi quia magnus apparere desiderabas in oculis tuis, qui in oculis aliorum forte abjectissimus reputaris. Summam reputo insaniam, si mente captus prudentem se judicet: nec minorem vesaniam censeo, si ignobilis et imprudens arroganti elatione se inflet. Certe in filio regis satis intolerabile [Col. 0076B] esset supercilium quod praetendis; publice tamen scitur quod non es filius regis, licet is, qui te genuerit, fuerit coronatus. Miror unde tibi venerit pes superbiae; unde conceperis superbiendi materiam, nisi quia forestariis es addictus, ut tyrannicas exactiones, quibus pauperes opprimuntur, redigas in scripturam. Porro illi te scribunt et proscribunt apud Dominum in libro mortis, quos apud forestarios paginae damnationis ascribis. Cum esses litteratoriae artis omnino ignarus, scis, quia amici tui epistolae, quas depravasti, te fecerunt canonicum: tuque per easdem facile excanonicari posses, si significarent summo pontifici cum aliis enormitatibus tuis damnatae usurpationis officium quod exerces. Porro dictum est Danieli: Daniel, [Col. 0076C] claude sermonem, et signa librum usque ad tempus statutum [84 1Kb] : sic et ego cum patientia sustinebo, nec adversum te spiritum conceptae indignationis effundam, donec experiar, quid in te possit operari familiaris et amica correctio. Ego quidem fatuitati ascribo, quod fatuum doceo et superbum; cum Salomon dicat: Qui arguit impium, ipse sibi maculam generat [85 1Kb] ; et qui docet fatuum, quasi qui conglutinat testam [86 1Kb] . In eo enim est correctio supervacua, quem incorrigibilem pertinacia sua facit testimonio Salomonis: Si contuderis stultum in pilo quasi ptisanas feriente desuper pilo, non auferetur ab eo stultitia ejus [87 1Kb] . Descende, quaeso, in te ipsum, et fode conscientiae tuae parietem, videbisque abominationum genera, quibus te judicare poteris infelicem. [Col. 0076D] Sic enim dicit Dominus Ezechieli: Fili hominis, fode parietem [88 1Kb] ; et cum fodisset, ecce multitudo reptilium et abominationum. Hunc parietem foderat, suaeque miseriam conditionis attendens alius propheta dicebat: Ego vir videns paupertatem meam [89 1Kb] . Verumtamen non potes humiliter sapere, quia ambulans in magnis et mirabilibus super te, atque ventum elationis magnae concipiens, ad nubes et impossibilia te extendis. Disperdet Dominus labia dolosa, et linguam magniloquam [90 1Kb] . [Col. 0077A] Extollentiam autem oculorum ne dederis mihi, Deus [91 1Kb] . Cave quaeso, ne magnificentia cordis tui tibi occasio sit ruinae. Scriptum est enim: Ante ruinam exaltabitur cor [92 1Kb] : Vidi, inquit, impium superexaltatum et elevatum [93 1Kb] . Et subjungit: Transivi, et ecce non erat [94 1Kb] . Unum noveris, quod cum hac superbia tua nec Deo nec homini potes esse acceptus. Nam nec avis acceptatur in sacrificio Domini, nisi plumae et pulmonis vesicula deponatur [95 1Kb] .



EPISTOLA XXII. AD MAGISTRUM JOANNEM SARESBERIENSEM. [A. D. 1170.]

ARGUMENTUM.---Joannem Saresberiensem, cum S. Thoma archiepiscopo Cantuariensi in exsilio agentem, spe futurae remunerationis consolatur. Monetque [Col. 0077B] ut fortiter pro ecclesiasticae libertatis defensione, remoto tamen omni studio vindictae, certare pergat. Non dubitare se gloriosum tandem fore hujus certaminis in Thoma exitum.

Charissimo amico suo magistro JOANNI de Saresberia, PETRUS Blesensis Bath. archid. [(55) 5Kb] , salutem in auctore salutis.

Quoties communes Ecclesiae Anglicanae pressuras [(56) 1Kb] , dominique vestri Thomae archiepiscopi Cantuariensis [Col. 0078A] exsilium diligenter attendo, plurimum mihi cedit ad solatium, quod pro justitia Dei, et pro Ecclesiae libertate se murum opponit, et ex ipsa persecutione hac finem merebitur gloriosum. Video, quod positi estis inter malleum et incudem; et assidue supra dorsum vestrum fabricant peccatores [96_100 1Kb] . Verumtamen, si in Christo et pro Christo pugnatis, ipse non permittet vos tentari supra id quod potestis ferre, sed faciet cum tentatione proventum [1_37 1Kb] tolletque Dominus virgam peccatorum desuper sortem justorum, ut non extendant justi ad iniquitatem manus suas [38 1Kb] . Si veritas non mentitur, vestrae persecutionis exitus beatitudo interminabilis erit. Beati, inquit, qui persecutionem patiuntur propter justitiam [39 1Kb] . Petrus apostolus dicit: Nemo ex vobis patiatur, quasi homicida [Col. 0078B] aut fur, aut maledicus, aut alienorum appetitor [39* 1Kb] . Martyrium enim facit non poena, sed causa [40 1Kb] , sed et sicut apostolus ait: Si quid patimini propter justitiam, beati [41 1Kb] . Donum quidem Dei est in eum credere, sed et donum optimum pro Christo contumelias sustinere. Vobis, inquit Apostolus, donatum est pro Christo, non solum ut in illum credatis, sed ut etiam pro ipso patiamini [42 1Kb] . Vobis itaque [Col. 0079A] congratulor quia justitiam in judicium convertistis, quia quorumdam rebellionem atque contumaciam suspensionis animadversione reprimitis [(57) 1Kb] : si tamen hoc facitis rationis et justitiae motu, non zelo ultionis, aut alienae injuriae appetitu. Nihil, quaeso, faciatis ex rancore vel odio, sed omnia vestra in charitate fiant; nec enim ex persecutione hac salutis manipulos colligetis, nisi tota intentio vestra procedat ex intimo charitatis. Porro cum per clibanum iracundia, sive persecutio in sacra pagina designetur, in Levitico docemur, sacrificium, quod in clibano coquendum est [43 1Kb] , prius aspergere oleo charitatis, ne comburatur. Illius enim animus, qui ad tolerantiam persecutionis se praeparat, prius demulcendus est oleo charitatis, ut nec in adversis a [Col. 0079B] charitate deficiat, nec adversus fratrem suum zelo ultionis, aut odio inardescat. Meritorium igitur vobis est, atque apud Deum et homines commendabile, si inobedientiam subjectorum justitia mediante compescitis. Beati enim, qui custodiunt judicium, et faciunt justitiam omni tempore [44 1Kb] . In exsecutione quidem justitiae, non debet esse personarum acceptio, aut delectus. Si sit frater, aut filius: si sit praelatus, aut subditus, semper quaeratur fructus justitiae, semper juste judicent, qui judicant orbem terrae. Nam cum levitae, occidentes fratres et filios suos, ulti essent peccatum idololatriae, ait illis Moyses: Consecrastis manus vestras hodie unusquisque in filio suo, et in fratre suo, ut detur vobis benedictio [45 1Kb] . Salomon quoque dicit: Qui arguunt, laudabuntur, et [Col. 0079C] super eos veniet benedictio [46 1Kb] . Plurimum quidem commendabile est in domino vestro, quod sic solus ascendit ex adverso, quod opponit se murum pro domo Israel, et arguit pro mansuetis terrae [47 1Kb] . Istum habemus hodie, singularem et unicum inter filios excussorum. Pro patribus nostris natus est nobis filius [48 1Kb] , qui exemplo apostolorum solus hodie facit vindictam in nationibus, et increpationes in populis [49 1Kb] . Et sicut illi principes populorum, qui modo congregati sunt cum Deo Abraham [50 1Kb] pro justitia Christi, [Col. 0080A] tanquam dii fortes terrae vehementer elevati sunt [51 1Kb] , sic et honor istius, si in exhibitione justitiae perseveraverit, elevabitur in immensum.

Quod enim nunc exsulat, quod multa in ejus contumeliam attentantur, ei totum hoc in gloriam beneficio patientiae convertetur. Quod leve est, et momentaneum tribulationis nostrae, dicit Apostolus, immensum gloriae pondus operatur in nobis [52 1Kb] . Exhibeatis vosmetipsos tanquam Dei ministros in multa patientia [53 1Kb] :

Nam vidua est virtus, quam non patientia firmat [54 1Kb] .
Et quis a primitivis Ecclesiae cunabulis sine patientia triumphavit? Sane, licet plurimum habeat de spiritu fortitudinis dominus vester; dicitur tamen, quod propter coronationem novi regis Anglorum [(58) 2Kb] [Col. 0080B] ab Eboracensi factam, atque ob quaedam privilegia, sicut dicunt, contra ipsum subreptitie impetrata, adeo turbatus est, quod a pusillanimitate spiritus et tempestate pene moti sunt pedes ejus, pene effusi sunt gressus sui [54* 1Kb] . Verumtamen vos, qui estis manus archiepiscopi et oculus ejus, sanctis exhortationibus vestris confortate manus dissolutas, et genua debilia roborate. Non est mirum, si turbetur tribulationibus et pressuris; verumtamen, si totus innitatur et inhaereat ei, qui in electis suis mittit radices, omnem ventum tentationis et turbinis securus excipiet [55 1Kb] . Certe patres antiqui, cum essent quandoque inter angustias, frequenter taedio sunt affecti. Unde et fortis illa tolerantia passionum, qua fervebant in Domino, tepere et torpere videbatur ad [Col. 0080C] tempus, donec virtute induti ex alto per gratiam divinae consolationis in spiritu fortitudinis resurgebant. Elias fugiens a facie Jezabel, et affectus taedio hujus vitae, projecit se subter unam juniperum, petiitque animae suae, ut moreretur. Sufficit, inquit, mihi tolle animam meam [56 1Kb] . Apostolus etiam, simili taedio intabescens: Supra modum, inquit, gravati sumus, ita ut taederet nos vivere [57 1Kb] . Propheta haec taedia frequenter expertus dicit: A fortitudine manus tuae ego defeci, et tabescere fecisti, sicut araneam, [Col. 0081A] animam meam [58 1Kb] . Porro charitas in eis invalescebat ex taedio, et ex ipsa infirmitate fortitudo crescebat: quod alicui forte incredibile videretur: Nisi Apostolus, qui frequenter haec in libro experientiae legerat, testimonium super hoc ferret: Quando enim, inquit, infirmor, tunc fortior sum; sed et ei dictum est: quia virtus in infirmitate perficitur [59 1Kb] .

Si ergo propter ingruentiam malorum, quae sustinet dominus vester, aut pro suorum desolatione, aut pro exsilii hujus diuturnitate, videritis ei torporem mentis obrepere, sitis ipsi solatio, ne desperet, ne titubet: in proximo est enim tempus visitationis suae. Nam si mirabiles sunt elationes maris, mirabilis est et in altis Dominus [60 1Kb] : qui procellam [Col. 0081B] convertit in auram, et indignationem regis in gratiam.

Per legatos sedis apostolicae [(59) 1Kb] , cum quibus a Romana curia usque ad Bononiam veni; vel Anglorum regi in proximo firmissime reconciliabitur, vel ad majoris patriarchatus eminentiam transferetur. Sane, qualitercunque voluerit Dominus negotium ejus disponere, si talis perseverat, qualis est hodie, securus exspectet exitum hujus pugnae: ideoque voces palpantium non attendat, sed sequatur spiritum Dei, qui in eo est, et quocunque ibit spiritus, et rotae pariter gradiantur [61 1Kb] . Scio enim, quod gloriosus erit sui certaminis cursus, si tantummodo perseveret in eo, quem coepit, fortitudinis et constantiae [Col. 0082A] casu. Qui enim legitime certaverit, coronabitur [62 1Kb] : cumque omnes virtutes currant ad bravium, sola perseverantia coronatur. Rogo autem vos, tanquam dominum et magistrum meum, ut me de vestro et ipsius statu frequentius instruatis. Nam, cum aliud non possim, oro jugiter pro vobis, ut praeveniente Altissimi gratia regis Anglorum gratiam, vestrarum rerum liberam administrationem obtinere possitis.

Librum vestrum de nugis curialibus legi, et mirabiliter me refecit; nam et ibi optima forma eruditionis est, et propter artificiosam sententiarum varietatem inaestimabilis materia voluptatis. Bene valete.



EPISTOLA XXIII. AD OCTAVIANUM [(60) 4Kb] ROMANAE ECCLESIAE CARDINALEM. A. D. 1187.]
[Col. 0082B]

ARGUMENTUM.---Dolenter queritur passim indignos, sive scientiam, sive virtutem, sive aetatem spectes, per summam ambitionem in episcopatus, aliasque dignitates irruere: obtestaturque Octavianum, apostolicae sedis legatum, ut sua auctoritate interposita ambitiosos et Simoniacos omnes ab Ecclesiae gubernaculis arceat.

Charissimo domino et amico Oct. S. Romanae Ecclesiae cardinali presbytero, apostolicae sedis legato, magister P. B. Bath. archid. salutem,

O curas hominum, o quantum est in rebus inane [63 1Kb]
O inanis gloria! o ambitio caeca! o terreni honoris [Col. 0083A] inexplebilis fames! o tineae cordium, animarum subversio, cupiditas dignitatum! Unde obrepsit haec pestis? Unde invaluit haec exsecranda praesumptio, ut indigni dignitates ambiant; et quanto minus meruerunt ascendere ad honores, tanto importunius honoribus se importent? Hodie per fas et nefas, hodie in animae corporisque discrimine currunt infelices ad cathedram pastoralem; nec attendunt, quod sit eis cathedra pestilentiae, dum sibi et aliis sit occasio ruinae. In gregibus et armentis, teste Hieronymo [64 1Kb] , aries et taurus corpore et animositate praestantior alios antecedit [65 1Kb] ; homo vero bestiis omnibus bestialior, tanto indiscretius et audacius melioribus anteesse praesumit, quanto minus de virtutum titulis, aut conscientiae sinceritate confidit. [Col. 0083B] Utinam saperent, et intelligerent, ac novissima providerent [66 1Kb] , nec populi iniquitates suis excessibus aggregarent! Verba sunt Ecclesiastici [67 1Kb] : Noli quaerere ab homine ducatum, neque a rege cathedram honoris. Noli quaerere fieri judex, nisi valeas virtute irrumpere iniquitates populi. Non te immittas in populum nec alliges tibi peccata duplicia. Qui nihil didicit, aliorum doctor efficitur, et quasi aes sonans aut cymbalum tinniens [68 1Kb] usurpat praedicantis officium, cum sit truncus inutilis et idolum mutum. Apud veteres erat conditio sapientum inaestimabiliter venerabilis, hodieque prudentia tanquam vilis et abjecta calcatur; quadam vero abominabili mutatione stultitia ponitur in sublimi. Hoc est, quod Ecclesiastes [69 1Kb] deplorando [Col. 0083C] conqueritur: Vidi, inquit, malum, quod sub sole est, stultum positum in dignitate sublimi, et sapientes sedere deorsum. Sacrae Scripturae prorsus expertes onus importabile dignitatis usurpant; de aliena potius, quam de sua scientia praesumentes. Alia erat Apostoli sententia discipulum instruentis: Tibi, inquit, commendo, fili Timothee [70 1Kb] regere Ecclesiam Dei, secundum quod novi te scientiam habere sacrarum litterarum [71 1Kb] . Scientia siquidem spiritualis gladius est in manu potentis. Haec est pera, in qua David tres limpidissimos lapides posuit, quibus Goliath prostravit [72 1Kb] . Haec est asini mandibula, quae Samsoni mille hostium stragem fecit [73 1Kb] . Hic est vomer ille aratorius, quo Samgar sexcentos Philistaeos occidit [74 1Kb] . Episcopus illitteratus, praeco est mutus. [Col. 0084A] Praelati est erudire subjectos, reddere populum acceptabilem Deo, aperiendo mysteria Scripturarum. Petro enim et successoribus ejus praecipitur ducere in altum rete [75 1Kb] , id est profundam sacrae Scripturae intelligentiam in capturam hominum aperire. Verumtamen hodie sicut populus, sic sacerdos [76 1Kb] : sicut tenebrae ejus, ita et lumen ejus. Erubesce Sidon, ait mare [77 1Kb] ; erubescat, doleatque praelatus praeesse populo, nec prodesse: docentis assumpisse officium, et in doctrina populi mutum esse. Verbum lamentatoris prophetae est: Grex perditus, factus est populus meus; pastores eorum seduxerunt eos [78 1Kb] : canes muti non valentes latrare [79 1Kb] . Lupos a gregibus suis arcere debuerant, sed ipsi lupi sunt in suos; nec de sua suorumve salute curantes, se cum gregibus suis [Col. 0084B] in foveam mortis aeternae praecipitant. Hodie in episcopi dignitatem adolescentuli promoventur, et molles. Sic venditur Joseph Putiphari eunucho [80 1Kb] , dum Christi magisterium, dum dispensationem sacramentorum Dei sibi damnabiliter usurpare praesumit infructuosus et mollis episcopus. Porro dum ad eruditionem populi mittit Dominus Jeremiam, quem sanctificaverat ex utero matris suae, propheta suum considerans imperfectum, tanquam adhuc elementarius et rudis in formatione verborum, respondit: A, a, a Domine Deus, nescio loqui [81 1Kb] . Moyses etiam dum a Domino destinatur ad liberationem populi Israel de Aegypto: Obsecro, inquit, Domine mitte, quem missurus es [82 1Kb] : ab heri et nudiustertius, ex quo locutus es ad servum tuum, impeditioris linguae factus sum. Et quis [Col. 0084C] hodie a pontificali onere se excusat? quis hodie allegat insufficientiam suam? quis hodie invitus trahitur, aut reclamat? Ubi hodie similis Ammonio invenitur [83 1Kb] ? quem cum clerus et populus in episcopum elegissent, electioni nullatenus consentire volebat; praevalentibus illis et invitum trahentibus, aurem sinistram cunctis videntibus sibi radicitus secuit, dicens: Lex divina nullum praecisa aure episcopari permittit. Cumque Timotheus patriarcha censeret hunc episcopatu dignum, etiamsi nare et auribus truncatus esset, dummodo scientia et virtutibus praeemineret: illis rursum Ammonium rapientibus, et invitum trahentibus, Ammonius dixit: Linguam meam, propter quam vobis placeo, [Col. 0085A] nisi me citius dimittatis, abscindam. Dignitatis equidem appetitus natione coelestis est: in coelo concepit, et peperit iniquitatem [84 1Kb] . Per hanc affectabat sedere in lateribus aquilonis [85 1Kb] , qui nondum laboraverat, ut sederet. Sed et isti nondum laboraverunt, ut sedeant, ut eminentiam cathedrae pastoralis ascendant. Nondum propositum perfectionis aggressi sunt. Nondum cum Petro rete, cum Joanne sindonem, cum Matthaeo telonium, cum Joseph pallium, cum homine evangelico sepulturam patris, cum muliere Samaritana hydriam, id est cupiditatem saeculi reliquerunt. Peccato talium, quasi filiorum Heli translata est hodie arca, sive gloria Domini de Israel in Azotum [86 1Kb] ignem, scilicet, concupiscentiae. Ignis autem iste non inflammat, [Col. 0085B] sed infumat, non illuminat, sed excaecat, sicut scriptum est: Supercecidit ignis et non viderunt solem [87 1Kb] . De Azoto transfertur in templum Dagon [88 1Kb] , id est tristitiae, vel desolationis. Nonne idolum tristitiae et moeroris est praelatus illiteratus et fatuus, qui in ira Dei, et populi desolatione eligitur, et quasi idolum erigitur [89 1Kb] , ut veniat quod legitur in Matthaeo: Cum videritis abominationem desolationis stantem in loco sancto, id est in Ecclesia Dei, tunc vae praegnantibus et nutrientibus [90 1Kb] . Illi enim, qui spiritum salutis conceperant, exemplo talium suffocantur. Qui vero vitae coelestis alimenta petebant, nullo verbi divini pabulo sustentantur. Parvuli, inquit propheta, petierunt panem, et non erat, qui frangeret [Col. 0085C] eis [91 1Kb] .

Tu igitur, amantissime Pater, qui a latere summi pontificis missus es, ut legatione fungaris pro Christo, surge in exstirpationem exsecratissimae pestis hujus. Ecce constituit te Dominus super gentes et regna, ut evellas et destruas, ut disperdas et dissipes, et aedifices, et plantes [92 1Kb] . Accendatur et ignescat zelus tuae auctoritatis adversus ambitionis malum, dissipa et evelle plantationes iniquas. Aedifica, et planta in Ecclesia Dei tales, quos humilitas, quos innocentia, quos vita probatior et litteratura commendet; [Col. 0086A] qui subjectos doceant, qui divites non palpent, pauperes non gravent, qui minas potentum non timeant, qui crimina corrigant et marsupia non emungant; quorum sermo sit doctrina, quorum conversatio sit justitia, quorum auctoritas sit, non in habitu, non in fastu, sed in eruditione et defensione fidei; quorum vita sit publice commendabilis, quorum memoria in benedictione. Ad tuum, et collegae tui [(61) 1Kb] ingressum, quaeso, laetetur Ecclesia Christi, ut a Simoniacis et ambitiosis oppressa sub vestra consolatione respiret. Congaudeant clerici, et exsultent populi, se hodie in vobis suscepisse cives apostolorum, et domesticos Dei, portantes pacem, et illuminantes patriam, nobis et aliis vitae aeternae poscentes praemia, ut de labore et sollicitudine vestrae [Col. 0086B] legationis immarcessibiles justitiae manipulos reportetis.



EPISTOLA XXIV. AD FAMILIARES THOMAE ARCHIEPISCOPI CANTUARIENSIS [(62) 1Kb] . [A. D. 1169-70.]

ARGUMENTUM.---Reginaldus archidiaconus Saresberiensis in offensionem Thomae archiepiscopi exsulantis inciderat: eum ad satisfactionem et reconciliationem paratum Petrus cupit in amicitiam, et per eam, in societatem persecutionis restitui.

Doletis, et causamini quod ad archidiaconum Saresberiensem [(63) 2Kb] me contuli: sed si culpa est, accessisse ad eum, reddit me necessitas excusatum. In verbo Domini dico vobis, quod nec noveram, nec [Col. 0086C] audieram, quod dominus vester adversus eum aliquid rancoris aut odii concepisset. Nunc etiam certissime novi quod vestro domino reconciliari toto corde desiderat; et jam nisi inimicus homo impedisset, per omnia satisfacturus se ipsius pedibus humiliter advolvisset.

Adhuc etiam correctionem, et conversionem ipsius exspecto quotidie, et ad hoc operam adhibeo diligentem. Sed sunt aliqui cum eo, qui seminant zizania, et firmiter interdicunt, ne domino vestro reconcilietur, si patris sui, quem super omnia diligit, [Col. 0087A] ac totius generis sui salutem et quietem desiderat. Scitis equidem, quia homo circumspectus est et industrius, vobisque ac domino vestro fructuosissimus esse posset, si staret vobiscum, si in se partem vestrae persecutionis exciperet. Scio etiam, quod ad hoc eum tenuissima exhortatio domini Cantuariensis efficaciter inclinaret. Date operam, quaeso, ut ad eum a domino vestro super hoc litterae dirigantur. Quod si non facitis vestrae utilitatis intuitu, faciatis hoc saltem suae conversionis et salutis obtentu. Certe Moyses, ut Hobab ab errore gentilitatis averteret, volens ipsum tanquam necessarium retinere dicebat: Proficiscimur ad locum, quem Dominus daturus est nobis: veni nobiscum, et benefaciemus tibi, quia Dominus bona promisit Israeli, noli [Col. 0087B] nos relinquere: tu enim nosti, in quibus locis castra ponere debeamus, et eris ductor noster [93 1Kb] Si Moyses gentilem postulabat sibi fieri ducem, non erubescat quaeso, Moyse minor archidiaconum sibi adjungere dolorum et laborum participem. Archidiaconus enim hoc praecipue desiderat, ut pro eo, et cum eo laborem et dolorem inveniat. Nuper legebamus in libro Regum, et occurrit nobis verbum illud Ethai Gethaei ad David egredientem nudis pedibus de Jerusalem a facie Absalon, et dicentem, quod ille reverteretur; illeque respondit: Vivit Dominus, quia non derelinquam te, neque in vita, neque in morte. Suspirans ergo archidiaconus: Sic faciat mihi, inquit, Dominus, et hoc addat, antequam moriar, [94 1Kb] [Col. 0087C] ut sic possim domino Cantuariensis, et ex corde hoc dicere, et opere adimplere. Suggerite, quaeso, domino archiepiscopo, ne clericum suum verbis provocet, aut minis exasperet, ne dum ligna cum proximo caeduntur in silva, ferrum de manubrio securis evadat [95 1Kb] , proximumque interimat. Ligna enim, teste Gregorio [96 1Kb] , caedimus, cum per increpationem proximi peccata succidimus; sed ferrum securis elabitur, proximumque occidit, dum contumeliosa correctio conscientiam proximi vulneratam a dilectionis spiritu in mortale odium vertit. Sane non est admonitio accepta in oculis Altissimi, quae non fit ex charitatis intimo, et in spiritu lenitatis. Quod liquido patet ex verbis Eliae dicentis: Ecce spiritus Domini subvertens montes, et conterens petras, [Col. 0087D] et non in spiritu Dominus; et post spiritum commotio, et non in commotione Dominus: et post [Col. 0088A] commotionem ignis, et non in igne Dominus: et post ignem sibilus aurae tenuis, et in sibilo Dominus [97 1Kb] . Nam cum per praedicta terribilis increpatio exprimatur, per sibilum aurae tenuis blanda et amica exhortatio designatur. Haec fit cum silentio, illa fit cum iracundia et tumultu, sicut scriptum est: Quoniam aquae Siloes cum silentio currunt; aquae vero Rasin transeunt cum tumultu [98 1Kb] . Porro dominus Cantuariensis, qui, sicut mihi videtur, jam aggressus est arctioris et altioris vitae propositum [(64) 1Kb] , non spiritum hujus mundi accepit, sed spiritum qui ex Deo est. Charitas ergo Dei, quae diffusa est in corde illius [99 1Kb] usque ad proximum se extendat, sicut decet sanctum. Unde, si Saresberiensis archidiaconus perseverat in ea satisfactione et obedientia, quam [Col. 0088B] promittit, aperienda sunt ei viscera charitatis. Ego autem magnum reputo, tantum lucrifacere virum: qui, si vestigiis domini Cantuariensis inhaeserit, fructum in Ecclesia Dei faciet tempestivum. Si adhuc residet in animo ejus adversus archidiaconum aliqua suspicionis occasio, antequam eumdem in sacrarium suae familiaritatis admittat, fidem ipsius experiatur operibus. Josue quidem non prius angelum amicum recepit, quam amicum esse cognoverit: sciscitans prius, suusne esset, an adversariorum [100 1Kb] ? Illud verbis assero confidenter, quoniam si conversionem ejus procurare voluerit, in eo quod Saulum reperit, Paulum inveniet. Super conversione siquidem et salute archidiaconi anxia sollicitudo [Col. 0088C] me tangit; non enim possum eum non diligere, qui frequenter in suis benedictionibus me praevenit.



EPISTOLA XXV. AD OFFICIALEM EPISCOPI CARNOTENSIS.

ARGUMENTUM.---Hortatur officialem, ut officium susceptum, ob graves et multos abusus illi conjunctos deserat: unde et prolixe officialium fraudes et technas describit.

Magister P. Blesensis Bath. archid., G. officiali episcopi Carnotensis, salutem et salubre consilium.

Quia te affectuosissime diligo in visceribus Jesu Christi, proposui te salutaribus monitis adhortari, ut de Ur Chaldaeorum [1 1Kb] , et de medio Babylonis tempestivus exeas, et ministerium damnatissimae villicationis omittas. Scio quod munerum cupiditas subvertit [Col. 0088D] cor tuum ut fieres officialis episcopi. Quandoque legeras, sed forte negligebas verbum illud beati [Col. 0089A] Job [2 1Kb] : Ignis devorabit corpora eorum, qui munera libenter accipiunt. Ideo beatus est, qui excutit manus suas ab omni munere [3 1Kb] . Credo hujusmodi officiales non ab officii nomine, sed ab officit, verbo, mutuasse vocabulum:

Nam genus hoc hominum, quod dicitur Officiperdi:
Officit est verbum crudele nimis et acerbum:
Dictio plena malis, hinc dicitur officialis.
Tota officialium intentio est, ut ad opus episcoporum suae jurisdictioni commissas miserrimas oves quasi vice illorum tondeant, emungant, excorient. Isti enim sunt episcoporum sanguisugae, evomentes alienum sanguinem, quem biberunt. Quia testimonio Scripturae: Divitias, quas congregavit impius, evomet; et de faucibus illius extrahet eas Deus [4 1Kb] . Isti [Col. 0089B] sunt quasi spongia in manu prementis, et quasi quaedam colatoria, divitias suis dominis influentes, et exsecrandis acquisitionibus nihil sibi praeter peccati sordem, et faeculentiam retinentes. Quod enim aggregant per oppressionem pauperum; episcopis quidem ad delicias cedit, officialibus ad tormentum.

Sic vos, non vobis, mellificatis apes [5 1Kb] .
Sic vos, non vobis, accumulatis opes.

Isti sunt secretiora illa ostiola, per quae ministri Belis sacrificia, quae super mensam ponebantur a rege, clanculum asportabant [6 1Kb] . Sic episcopus quasi longa manu bona aliena diripit, et notam criminis a se removens, suis officialibus culpae et infamiae discrimen impingit. Ideo quasi sub umbra episcopi [Col. 0089C] et obtentu justitiae palliatae subditos opprimunt, ecclesias gravant, reditus alienos violenter invadunt: oculos habent ad munera, pupillo et viduae non intendunt. Verba sunt Jesu filii Sirach: Concupiscentia spadonis devirginat juvenculam: ita et qui facit per vim judicium injustum [7 1Kb] . Spado virginem opprimit, et prolem in oppressione non quaerens, sed suae libidini tantum serviens, corrumpit, non gignit; sic praelatus iracundiae aut avaritiae suae satisfaciens, nec fructum justitiae quaerens corrumpit, non corrigit; exasperat, non emendat. Quod enim fit praetextu fucatae religionis, aut simulatae justitiae, non fructificat ad vitam, non aedificat ad salutem. Parcit Saul optimis gregibus Amalec, [Col. 0089D] quasi ea sacrificaturus Deo, et divinam incurrit offensam. Gedeon de praeda Madianitarum facit Ephod [8 1Kb] ; et hoc ei et domui suae versum est in ruinam. Hanc administrationem, quam tibi damnabiliter usurpasti, patientius ferrem; nisi sacrarum litterarum scientia praeemineres. Causae et judicia, quibus te imprudenter, ne dicam impudenter, immisces, potius consuetudinario et saeculari jure quam ecclesiastico, deciduntur. Virum litteratum et ecclesiasticum non sic decebat saecularibus negotiis [Col. 0090A] implicari [9 1Kb] . Apostolus ad Corinthios scribens dicit: Saecularia negotia si habueritis, eos qui contemptibiliores sunt inter vos constituite in ecclesia ad judicandum [10 1Kb] . Officium officialium, quorum te numero aggregasti, hodie est, jura confundere, suscitare lites, transactiones rescindere, innectere dilationes, supprimere veritatem, fovere mendacium, quaestum sequi, aequitatem vendere, inhiare exactionibus, versutias concinnare. Isti sunt, qui hospites suos gravant superflua evectione, et multitudine clientelae. Quaerunt delicatos et superfluos cibos, cum scriptum sit: Comedentes et bibentes, quae apud illos sunt [11 1Kb] . De alieno enim prodigi, de proprio sunt avari, verborum insidiatores, et aucupes syllabarum, tendunt laqueos et pedicas in [Col. 0090B] capturam pecuniae; jura interpretantur ad libitum, et ea pro voluntate sua, nunc abdicant, nunc admittunt bene dicta depravant, prudenter allegata pervertunt, rumpunt foedera, nutriunt simultates, fornicationes dissimulant, matrimonia distrahunt, adulteria fovent, penetrant domos, et mulierculas oneratas peccatis captivas ducunt [12 1Kb] , diffamant innoxios, et nocentes absolvunt; et, ut multa sub verborum paucitate concludam: dum omnia venaliter agunt filii avaritiae, servi mammonae, se diabolo venales exponunt. Dominus in Evangelio dicit: Gratis accepistis, gratis date [13 1Kb] : et Salomon in Parabolis: Veritatem eme, et noli vendere sapientiam, et doctrinam [14 1Kb] . Vereor ne te rapiat spiritus [Col. 0090C] elationis et dominandi libido ad vanitates et insanias falsas [15 1Kb] . Utinam attenderes verba Sapientiae talibus comminantis: O vos, qui placetis vobis in turbis, data est vobis potestas a Deo, qui interrogabit opera, et cogitationes vestras, quoniam cum essetis ministri regni illius, non recte judicastis. Horrende autem apparebit Dominus, et judicium durissimum his qui praesunt fiet [16 1Kb] : atque fortioribus instat fortior cruciatus. Amice, in arena hujus saeculi periculosissime pugnas: mors te sequitur, vita fugit, caro palpat, mundus allicit, leo rugiens et quaerens quem devoret, circumcurrit [17 1Kb] . Omnis enim qui in agone contendit, ab omnibus se abstinet [18 1Kb] : utinam ab hominibus hujusmodi noxiis abstineres, [Col. 0090D] ut nil in te, quod suum est, princpes hujus mundi, et in palaestra, qua curritur ad bravium, nil haberet adversarius, quo te caperet, aut teneret, aut a bravio retardaret! Si mihi credis, imo si credis in Deum, relinque maturius officialis officium, ministerium damnationis, rotam malorum, et spiritum vertiginis, qui te ad inania circumvolvit. Miserere animae tuae placens Deo [19 1Kb] : cui placere non potes sine perditione officii.



EPISTOLA XXVI. AD SOCIUM QUEMDAM SUUM.
[Col. 0091A]

ARGUMENTUM.---Scribit se deserto juris civilis studio theologiae Parisiis operam dare; juris civilis studium et usum non convenire clericis, propter maximos advocatorum abusus.

Domino suo B. et charissimo socio suo P. Blesen. archid. Bathon. [(65) 1Kb] , salutem.

In epistolari salutatione ferventior exstitisset nostra devotio, nisi vel invida mihi locorum distantia, vel raritas itinerantium contrairet. Vicarias ergo salutationes praesens et nunquam intercisa suppleat affectio: cumque civilis possessio corporalem assistentiam non mendicet, me, licet remotum, propinquiorem habetis, et fortius possidetis absentem; [Col. 0091B] nec interstitium locale, corporumve remotio, vel temporum intercursus robur dilectionis evacuat. Quod si de verborum obligationibus, legem primam attenditis,

Intervallum medii temporis obligationem non vitiat [20 1Kb] .
Vester, vobisque devotissimus operam theologiae Parisiis indulgeo, Bononiensis castra militiae crebro suspirans, quae vehementer amata citius et praemature deserui. Legimus [21 1Kb] tamen de usu et usufructu legato, quod fructuario liceat maturitatem fructuum praevenire; soletque ex olivis citra maturitatis tempora uberior olei copia emanare. Currens ergo ad oleum, quod Aaron cum laganis jubetur offerre [22 1Kb] , leges saeculi saluto ad tempus, ne peccatoris oleum me impinguet [23 1Kb] . Lex enim Domini, [Col. 0091C] lex immaculata, convertens animas [24 1Kb] : meque praevaricatorem legis divinae constituerem, nisi cum qualiquali theologiae notitia, nisi cum pugillo similae thus offerrem [25 1Kb] . Lex equidem saecularis gloriosa supellectili verborum, lepidaque orationis urbanitate lasciviens me vehementer allexerat et inebriaverat mentem meam. Sed abhorret propheta aureum calicem Babylonis [26 1Kb] ; ubi designatus est lepor eloquentiae aedificans ad gehennam. Adhuc tamen, quia nondum dilatavi gressus meos in lege Domini [27 1Kb] , lectioni Codicis et Digestorum plerumque ad solatium, non ad usum, tempus vacationis impendo.

Res plena discriminis est in clericis usus legum: totum enim hominem adeo sibi vindicat, ut eum [Col. 0091D] rei familiaris providentia fraudet, suspendat a spiritualibus, a divinis avellat. Ideo Joannes Chrysostomus, sicut tripartita refert Historia [28 1Kb] , licet scientia civili et facundia praeemineret, noluit tamen ad instantiam amicorum gerere officium advocati. Periculosum est ita se legibus humanis impedire, [Col. 0092A] ut mens per horulam a divinae legis meditatione jejunet. Nemo simul potest precari et orare, petere et postulare, exercere Christi ministerium et officium advocati, ne, dum in utroque festinat, neutrum bene peragat.

Non inficior neque denego: bonum est scire leges, sed non ad quaestum, non ad iniquum juris compendium, sed ad inquisitionem veritatis et judicii aequitatem: si forte me aut alium, aliquando oporteat esse judicem, aut judicis assessorem. Hodie soli avaritiae militant patroni causarum: illudque quondam venerabile nomen, et gloriosa professio advocati notabili venalitate vilescit, dum miser et perditus linguam vendit, lites emit, matrimonia legitima dissolvit, amicitias rumpit, sopitarum [Col. 0092B] litium cineres resuscitat, pactiones violat, detrectat transactiones, privilegia frangit, et in capturam pecuniae pedicas et retiacula tendens jura omnia intervertit. Ideo constitutio imperialis ab officio postulandi removet litium redemptores. Jure autem praetorio, atque interpretum, in praevaricantes vel alias delinquentes poenae extraordinariae statuuntur. Debuerat advocatus, quod gratis acceperat, gratis dare [29 1Kb] , advocare pro pupillo et vidua, pro utilitate reipublicae, pro Ecclesiae libertate, nil exigens, sponte oblata suscipiens, eripiens inopem de manu fortioris, egenum et pauperem a diripientibus eum [30 1Kb] , Fructuosius esset ei salarium modicum et honestum, quam sinum inexplebilis avaritiae per fas et nefas [Col. 0092C] extendere in immensum; nam melius est modicum justo super divitias peccatorum multas [31 1Kb] . Si talentum scientiae sibi a Domino commendatum sponte et gratis expenderit, non est abbreviata manus Domini, ut ei respondere ad meritum, et ampliora etiam conferre non possit. Hoc igitur secure commendet patri orphanorum et judici viduarum [32 1Kb] ; ipse enim promissor est magnificus, et munificus retributor.



EPISTOLA XXVII. AD CANONICOS DE BELLOVIDERE. [A. D. 1171.]

ARGUMENTUM.---Docet obitum S. Thomae martyris Cantuar. archiepiscopi non esse deflendum, utpote qui vitam terrenam cum coelesti, miseram cum [Col. 0092D] gloriosa commutarit. Virtutes ejusdem accurate describit: ac monachos ejus cathedrales arguit quod clanculum, contempta communi episcoporum et abbatum electione, successorem elegerint: optat denique ut summus pontifex tam clericorum quam monachorum ambitionem coerceat.

Charissimis fratribus et amicis suis canonicis de [Col. 0093A] Bellovadere, magister P. Blesensis Bath. arch., salutem et dilectionem.

Decessit pastor animarum nostrarum [(66) 1Kb] , cujus obitum flere decreveram; sed recessit, non decessit; abiit, non obiit. Mors enim per quam mirificavit Dominus Sanctum suum, non est mors, sed dormitio; portus mortis, et porta vitae, introitus in delicias coelestis patriae, in potentias Domini, in abyssum claritatis aeternae. Peregre siquidem profecturus, sacculum pecuniae secum detulit, in plenilunio reversurus; ejus enim anima, dives meritis, recedens a corpore, in resurrectione generali et plena ad antiquum hospitium revertetur. Cum multas virtutes quasi merces varias in unum fasciculum comportaverit ad coelestes nundinas profecturus, [Col. 0093B] plena dierum vetula, mors saeculi scilicet, anus improba, litigiosa, querula, importuna, invida, inimica et subdola, coepit revolvere sarcinulas ejus, et scrupulosius explorare, si quid esset in illo meritorum involucro, quod ad ipsius dominium pertineret. Ipse autem tanquam vir circumspectus et prudens noluit vitae suae sustinere dispendium. Diu enim desideraverat dissolvi, et esse cum Christo [33 1Kb] , et tunc permaxime suspirabat exire de corpore mortis hujus. Modicum itaque pulveris projecit in os vetulae, quasi vice tributi, et nomine vectigalis. Inde coepit falsus ille rumor populariter evagari et passim plebescere, quia fera pessima devoravit Joseph [34 1Kb] . Tunica siquidem, qua spoliatus est, fallax [Col. 0093C] nuntia mortis erat. Joseph enim vivit, et dominatur in tota terra Aegypti. Beata ejus anima corruptibilibus exonerata exuviis de pulvere hujus conversationis libera evolavit in coelum. Assumpta est ab eo, qui dicit: Vado parare vobis locum: iterum autem veniam, et assumam vos ad meipsum [35 1Kb] . Consummatus in brevi explevit tempora multa; raptus est, ne malitia immutaret intellectum ipsius [36 1Kb] . Vocatus est in coelum, quo mundus non erat dignus: nec est exstincta lucerna haec, sed flatu transitorio percussa est, ut luminosius splendeat, et jam sub modio non abscondita luceat omnibus qui in domo sunt. Visus est oculis insipientium mori [37 1Kb] , sed vita ejus abscondita est cum Christo in Deo: Mors eum vicisse et absorbuisse visa est, sed absorpta est mors [Col. 0093D] in victoria [38 1Kb] . Desiderium cordis ejus tribuisti ei, Domine [39 1Kb] ; diu enim militaverat tibi propter verba labiorum tuorum custodiens vias duras [40 1Kb] . Sane a primitivis adolescentiae moribus, coepit morum maturitate senescere, atque prurientes carnalis insolentiae motus, vigiliis, jejuniis, disciplinis, cilicio et jugis continentiae balteo cohibere. Vocatus est itaque a Domino tanquam Aaron [41 1Kb] , ad dandam [Col. 0094A] scientiam salutis plebi ejus ut redderet populum acceptabilem Domino, sectatorem bonorum operum [42 1Kb] , et pararet Domino plebem perfectam [43 1Kb] . Elegit eum Dominus in sacerdotem sibi, ut esset in populo ejus ductor et doctor, vitae speculum, poenitentiae forma, et sanctitatis exemplum. Deus scientiarum Dominus dederat ei linguam eruditam, et infuderat ei abundanter spiritum sapientiae et intellectus, ut esset inter doctos doctior, inter sapientes sapientior, inter optimos melior, inter humiles socius, inter maximos major. Erat praeco verbi divini, tuba Evangelii, amicus sponsi, columna cleri, oculus caeci, lingua muti, pes claudi, sal terrae, patriae lumen, minister Altissimi, vicarius Christi, christus Domini. Tota conversatio ejus erat [Col. 0094B] schola honestatis, morum aedificatio, et structura salutis. Erat in judicio rectus, in dispensatione industrius, in praecipiendo discretus, in loquendo modestus, in consilio circumspectus, parcissimus in cibo recipiendo, in donando largissimus, in ira pacificus, in carne angelus, inter injurias mansuetus, timidus in prosperis, securissimus in adversis, in eleemosynis effusus, in misericordiis totus. Erat religiosorum gloria, deliciae plebis, timor principum, deus Pharaonis. De isto possumus fiducialiter dicere, et cantare, quia post aurum non abiit, nec speravit in thesauris pecuniae [44 1Kb] , qui nec acceptor munerum, nec acceptator esse dignatus est personarum. Caeteri in eminentiae cathedralis [Col. 0094C] apicem sublimati, statim curam carnis propensius agunt, circumspectius se dietant, non minus timent corporis aegritudinem, quam gehennam, et in omnibus spatium vitae productioris affectant. Iste vero a primo suae promotionis ingressu, summo desiderio appetebat finem vitae, imo ut verius loquar, vivendi principium. Nam, sicut Salomon ait: Cum consummaverit homo, tunc incipit [45 1Kb] . Hujus enim vitae transeuntis egressus, ingressus est ad illam, quae non transit nec desinit, vitam. A tenerioribus annis incipiens, singulis aetatibus, quasi singulis diei horis, tanquam diligens cultor et strenuus in vinea Domini Sabaoth laboravit: et sic in consummatione sanctorum vitae transitoriae cursum clausit. Sane jamdiu conversatione coelestis, et a corpore [Col. 0094D] peregrinans anhelabat ad illas coelestes delicias temporalis vitae transire compendio.

Ideo propositum et signum peregrinationis arripiens de torrente in via bibit; propterea exaltatum est nomen ejus in patria [46 1Kb] . Sic domini et fratres nostri monachi cathedrales pupilli facti sunt absque patre. Deus autem, qui eduxit de mortuis pastorem magnum ovium in sanguine testamenti aeterni Dominum [Col. 0095A] Jesum Christum [47 1Kb] , ipse, ut verbo Moysi utar [48 1Kb] , provideat virum, qui sit super multitudinem hanc. Porro plurimi conqueruntur, et impatientissime ferunt quod Christi tunica inconsutilis [49 1Kb] inter eos et episcopos terrae scissa est [(67) 1Kb] : nec tantum vacca et aries, sed turtur et columba divisae sunt, et altrinsecus separatae [50 1Kb] . Ausa est irrumpere usque ad religionis professores magistra illa discordiae, odii fomes et occasio scandalorum praesumptuosa, scilicet, usurpatio seorsim et singulariter eligendi; ut contempta et abjecta episcoporum et abbatum deliberatione communi fieret electio clandestina et furtiva, et consuetudini contraria, inimica legibus, damnata decretis et moribus reprobata. [Col. 0095B] Omnes caeteri, qui nunc injuriam et contemptum suum reputant, eam quam monachi fecerunt electionem, in personam, quae nominata est, sua vota libenter et unanimiter sine omni scissura et scandalo contulissent. Nunc autem vereor ne haec electio, quod Deus avertat! sit ejus dejectio: et haec acquisitio umbraticae libertatis convertatur Ecclesiae Christi in materiam servitutis. Sane pestis haec, et aliae innumerabiles corpus Ecclesiae generalis hodie inficiunt et corrumpunt. Irruunt laici in Sancta sanctorum: sanctuarii vero lapides disperguntur in capite omnium platearum [51 1Kb] . Convertuntur hodie claustra in castra et fora: religiosi in ethnices, pastores in lupos, lilium in spinam, aurum in scoriam, frumentum in lolium, vinum in acetum, oleum in amurcam. Respiciat Dominus in faciem [Col. 0095C] testamenti sui [52 1Kb] , et non det in conculcationem vineam, quam plantavit dextera ejus, Ecclesiam, quam acquisivit sanguine suo. Suscitet spiritum Moysi, et erigat cornu illius unicornis, episcopi illius unice summi et singulariter generalis, quatenus [Col. 0096A] arripiat judicium manus ejus, ut cornu suo ventilet Syriam, intonet contra Edom, fulminet contra vitulos Bethel [53 1Kb] , contra idola Aegypti, contra pingues vaccas Samariae [54 1Kb] , contra sacerdotes Baal, contra pastores pascentes se ipsos, contra judices, qui condunt iniquas leges, contra canes mutos non valentes latrare [55 1Kb] , contra amphoram Zachariae [56 1Kb] , contra vasa pastoris stulti, contra ambitionem Simonis Magi, contra tyrannidem saeculi, et ambitionem claustri, contra praevaricantes contra arrogantes, contra oppressores pauperum, contra turbatores ecclesiasticae pacis et fidei subversores.





EPISTOLA XXVIII. ROTROCI EPIST. AD WILLELMUM SENONENSEM ARCHIEPISCOPUM [(68) 1Kb] . [A. D. 1172.]
[Col. 0096B]

ARGUMENTUM.---Rothrodus archiepiscopus Rothomagensis implorat opem archiepiscopi Senonensis, ut exitium ecclesiae Rothomagensi ejusque nobilissimae villae Andeliae, ex bello inter reges Anglorum et Francorum orto impendens, sua industria amoliatur.

WILLELMO Senonensi archiepiscopo, et apostolicae sedis legato, R. [(69) 2Kb] Rothomag., salutem et spiritum compassionis afflictis impendere.

Si ad memoriam reducantur Ecclesiae nascentis exordia: sicut inter credentes erat unitas in fide, in spiritu, in baptismo; sic in unum facultatibus contributis, unum erat omnibus votum, relevare [Col. 0096C] pauperum indigentias, et omnium necessitates tanquam proprias reputare. Una siquidem et indivisa est Domini tunica: nec unquam passa est divertium sponsa Christi, nec contumelias pellicis alienae sustinuit, cujus unitatem sponsus in Canticis [57 1Kb] attestatur, dicens: Una est columba mea, [Col. 0097A] dilecta mea. Noluit eam numerosa pluralitate censeri. Licet enim plures sint Ecclesiae, sic tamen in unius compagem corporis uniuntur, ut sicut unius membri laesione membra corporis omnia quodam compassionis participio molestantur, sic unius Ecclesiae desolatio in communem gemitum convertatur. Cum itaque in vinculo charitatis singularitas locum non habeat, sed in dispendium commune redundet, quidquid toleratur a singulis, quia ex praesenti regum discordia exitialem Ecclesiae Rothomagensi videmus imminere ruinam, ad vestram gratiam devolamus: de cujus dilectione et prudentia pleniorem in Christo fiduciam reportamus. Vos enim estis, in cujus consilio, et auxilio potissimam [Col. 0097B] suae salutis anchoram navicula B. Petri constituit; cum inter schismaticae persecutionis fluctus periculosius aestuaret, vobis contulit Deus in pueritia super senes intelligere, et futuram naturae canitiem maturiore morum senio praevenire. Fluxos adolescentiae motus in vobis ratio magistra cohibuit, ut omni lasciviae libertate praecisa, nec forma, nec nobilitas, nec opum exuberantia, nec potestas, nec caetera, quibus pudicitia expugnatur, propositum interverterent castitatis; sed modesta in omnibus conversatio plus angeli quam hominis exhiberet. Caeteras virtutes, quibus miraculose fulgetis, sub silentio praeterimus; nec enim nostra praeconia mendicatis, cujus honestatem et prudentiam fama latissime promulgavit.

[Col. 0097C] Ad nostras et Ecclesiae nostrae pressuras revertimur, quibus nos hostilitas circumvallat. Scitis enim, qualiter in Northmannorum perniciem Francia tota conjuraverit [(70) 1Kb] ; nec imminentis ruinae dispendium Rothomagensis Ecclesia declinabit, nisi vestrae celsitudinis ope et consilio fulciatur. Si ergo ad praefatam Ecclesiae unitatem respiciatis, vestrum est avertere quod timemus, vestrum est necessitates nostras omni praevenire cautela, quatenus charitas non ficta et amica compassio se talem negotiis [Col. 0098A] alienis impendat, qualem se propriis exhiberet. Recordetur dominus rex Francorum Rothomagensem Ecclesiam suam esse, quae pro illo assidue, tanquam pro rege suo unico specialiter interpellat, suasque facultates omnino de ejus jurisdictione cognoscit. Regiae majestati non congruit depopulari quod suum est, aut illas expugnare Ecclesias, quarum tutor est et patronus. Si nos alius infestaret, ab ipso, non aliunde remedium quaereremus. Andeliacum [(71) 2Kb] ergo, et alias possessiones nostras ipsius et vestrae protectioni committimus et tutelae. Sane cum de discretione, et consilio vestro dispositio regni Francorum tota pendeat, cum in manu vestra corda sint regum, et ad vestrae ordinationis arbitrium populi inclinentur, vobis incumbit, quae [Col. 0098B] ad pacem sunt, quaerere; vel, si haec dissensio ad pacem reformari non potest, saltem res ecclesiasticas, quas vestrae tuitioni commisimus, ab incursibus bellicis liberare. Cumque Andeliacum nobis et commensalibus nostris unicum sit vivendi subsidium, villae nostrae parcite, si vultis parcere vitae nostrae.



EPISTOLA XXIX. AD ABBATEM, ET CONVENTUM S. ALBANI [(72) 1Kb] .

ARGUMENTUM.---Queritur de inhospitalitate prioris de Wallingford, multaque in laudem hospitalitatis affert, addens ad ea jam olim priscos monachos et monasteria imprimis commendata fuisse.

Reverendis patribus et amicis, abbati et conventui S. Albani, magister P. Blesensis Bath. archidiac., [Col. 0098C] salutem in vero salutari.

Nuper de archidiaconatus mei visitatione redibam, praemittens servientes meos apud Wallingfordiam, qui mihi hospitium praepararent; ipsi vero cum a priore loci illius domos ibi vacantes ad usum unius noctis mihi commodari peterent, et jam illuc omnia, quae nobis et jumentis erant necessaria, comportassent, prior eis in multa superbia et abusione respondit, et pene usque ad verberum contumeliam prorumpens eos ignominiosa verborum [Col. 0099A] turpitudine lacessivit. Domus equidem vestra nominatissima quondam in observantia religionis et ordinis in hospitalitatis etiam exhibitione longe lateque solet odorem suavitatis et fragrantiam gloriosae opinionis effundere. Nunc autem in injuriam capitis membri inferioris putredo refunditur, et ex particulari corruptione totius corporis vitium aestimatur. Verbum Apostoli est ad Hebraeos: Hospitalitatem nolite oblivisci: propter hanc enim placuerunt quidam angelis in hospitio receptis [58 1Kb] . Ubi est, quaeso, illa hospitalitatis gratia, quam olim vestri antecessores exercebant in Scithim? Mutius, Apollonius, Paphnutius, Macarius, Antonius, Paulus: inter quos diutissime certatum est pia contentione, quis alteri panem frangeret, cum Dominus gratia hospitalitatis [Col. 0099B] quotidianum annonae stipendium duplicasset [59 1Kb] . Edictum principis apostolorum est: Estote hospitales invicem sine murmuratione [60 1Kb] . Princeps etiam principum in judicio tremendo quibusdam dicturus est: Hospes fui, et non collegistis me [61 1Kb] . Hospitalitatis fuit meritum, quod duo discipuli euntes in Emmaus, acrisia [(73) 8Kb] sublata, in fractione panis Dominum cognoverunt [62 1Kb] . Plerique etiam autumant beatum Gregorium fuisse illum patrem familias, qui in expositione ejusdem Evangelii legitur in leproso Dominum suscepisse [63 1Kb] .

Prosapia regis Angliae, quia unus de antecessoribus ejus, cuidam leproso, quem in hospitio receperat, gratiam officiosae humanitatis exhibuit, ab officio [Col. 0099C] forestarii in eminentiam regiae dignitatis ascendit [64 1Kb] . Hospitalitatis gratia suscepit Abraham de Sara sene et sterili filium, in quo Dominus benedictionem omnium gentium repromisit [65 1Kb] . Angeli hospites liberaverunt Loth de subversione et incendio Sodomorum [66 1Kb] . Raab ab hospitibus suis Caleb et Josue in eversione Jericho salutem suae domus obtinuit [67 1Kb] . Hospitalitas Sunamitidis dedit ei filium precibus Elisaei, eumdemque mortuum suscitavit [68 1Kb] . Pauperi viduae, quae Eliam hospitio suscepit et pavit, coelesti gratia influente, postea nec oleum, nec farina defecit. Expressa similitudinis forma, dum [Col. 0100A] in monasteriis florebat hospitalitas, principes terrae loca religiosorum passim et certatim magnis facultatibus ampliabant. deficientibus autem vasis, oleum stetit. Ex quo enim tempore in monasteriis deficere coepit liberalitas hospitalis, stetit ac cessavit magnatum largitio: vereorque ne pauperis viduae filii, quos propheta liberaverat, iterum a creditoribus rapiantur in servos. Sancta enim religio, quae monachorum mater est, datur hodie in conculcationem: possessiones illius trahuntur in direptionem et praedam: et quod olim devota principum munificentia contulit, modernorum avaritia, non sine magno foenoris dispendio, revocare et auferre praesumit. Multos equidem a magnatum familiaritate et gratia separat defectus hospitalitatis. Sic brachio contrito, [Col. 0100B] humerus a junctura sua cadit: dum reverenda olim religionis auctoritas principum oppressione calcata vilescit, et evenit imprecatio illa Job dicentis: Si comedi buccellam meam solus [69 1Kb] , quia ab infantia mea crevit miseratio mecum, et de utero matris meae mecum egressa est. Si foris stetit peregrinus: si ostium meum viatori non patuit; humerus meus a junctura sua cadat, et brachium cum ossibus conteratur [70 1Kb] . Sane praefatus prior, quandoque graviter occasione ejusdem delicti punitus est, credebamque quod ei vexatio dedisset intellectum, sed adhuc manus ejus extensa est, nec a vestrae domus dehonestatione cessabit, donec humerus a junctura, morbidum pecus a grege, membrumque putridum a [Col. 0100C] corpore praecidatur.



EPISTOLA XXX. AD R. [(74) 4Kb] BATHONIENSEM EPISCOPUM ELECTUM. A. D. 1175.]

ARGUMENTUM.---Petrus semel, iterum, tertio per quietem viderat amicum suum, ad quem scribit, episcopi ornari insignibus: eam visionem eidem patefacit; optatque undecunque tandem orta sit, ut suum consequatur effectum.

Charissimo domino et amico R. Batnon. electo, P. Blesens. Bath. archidiac., salutem et prosperos ad vota successus.

Cum humanae conditionis status motu multiplici [Col. 0101A] varietur, nihil in temporalibus invenio, praeter unum, quod vitae coelestis imaginem repraesentet. Sola dilectio est, quam non alterat casualis eventus, quam separatio corporalis non dividit, quam temporis longitudo non abolet, quae defectui non succumbit. Sola dilectio est, per quam dominos et amicos absentes videmus, alloquimur, amplexamur: quae sic quadam angelica agilitate et imaginario commeatu transvolat et recurrit, ut nihil de damno corporeae molis, aut distantiae localis injuria conqueratur. Vestram itaque praesentiam mihi imaginationibus dies, visionibus noctes offerunt incessanter. Sed nunc in vobis non prius aspectos titulos novae majestatis intueor; et fortasse mens mea anxia de vestra promotione, vel, quod factum est, [Col. 0101B] jam sentit; vel, quod in proximo futurum est, voto certiori praesagit. Deo teste, et conscientia mea loquor. Dominica die illa, qua cantatur: Ego sum Pastor bonus [71 1Kb] , mihi videbatur in somno, quod te pontificalibus indumentis ornabat quaedam praegrandis et admodum reverenda persona, quae statura [Col. 0102A] Ebroicensem episcopum, Rothomagensem vero archiepiscopum referebat aetate. Cumque illi operi hilaris et devotus assisterem, videbam pedes tuos in caligis, et manum tuam nullo annulo insignitam. Quaerebam tacitus, quid hoc esset. Respondensque ille vir venerabilis: Annulum, inquit, aureum non habebit ad tempus, sed lapideum, id est quem gemma una circulata continuet; pretiosiora vero sandalia, et majorem annulum sua mater ei tandem datura est, per astutiam adolescentis, cui a sacerdote corona promittetur; sed uterque sua exspectatione fraudabitur. Iste cito transibit ad patres, ille adversus et reversus donativis utetur. Unum scias, quia receptis argenteis utraque sandalia extorquebis. Dum hoc in somnis agerem et inanis [Col. 0102B] caperem delicias visionis, ad Matutinas pulsatum est; et abstulit campanarum improbitas, quod beata dormitio conferebat. Hanc visionem secundo et tertio, eadem rerum serie nox secunda replicuit. Cumque curiositatis humanae sortibus [(75) 3Kb] , et revolutione psalterii [(76) 9Kb] hujus visionis eventum diligentius [Col. 0103A] explorarem [(77) 1Kb] , primum oculis meis versus ille se obtulit: Moyses et Aaron in sacerdotibus ejus [Col. 0104A] [72 1Kb] . Ego quidem, quid revelatio nocturna portendat ignoro. Verumtamen quia fidelitati et devotioni vestrae, [Col. 0105A] quam regiae necessitatis experientia tot laboribus, tot examinavit periculis, non videbam aequa lance responderi, jugiter longa voti exspectatione torquebar; et credo, quod de reliquiis cogitationum, quas diutissime spes incerta protraxerat, anima dormientis sibi praefatae visionis imagines figuravit.

Faciat tibi Dominus secundum cor meum, et in te mirificans voluntates meas, suo non fraudet effectu diligentis affectum.



EPISTOLA XXXI. AD RADULPHUM [(78) 1Kb] ABBATEM DE FONTANIS.

ARGUMENTUM.---Gratias agit tum R. abbati, quod se graviter ex morbo afflictum miseratus sit, tum in primis Deo, quod misericorditer flagellarit, fuseque [Col. 0105B] ex sacris litteris ostendit infirmitates, aliasque hujus vitae afflictiones salutares, utiles et dulces esse, ac inter singularia Dei dona numerandas.

Reverendo Patri, et domino R. Dei gratia abbati de Fontanis, suus P. Blesensis Bath. archid., salutem in eo sine quo non est salus.

Audivi, quam pia benignitate condoletis meis doloribus, et mala quae patior, communicatis vobis quodam sustinentiae participio, et intimae compassionis affectu. Gratias ago gratiae largitori, quia me misericorditer flagellavit; cum enim ambularem in magnis et mirabilibus super me, et quasi superventum me continua prosperitas elevasset, elevans allisit me Dominus [73 1Kb] , et humiliavit me, qui est ante saecula. Secundum duritiam meam, et cor impoenitens [Col. 0105C] thesaurizabam mihi iram in die tremendi judicii dicii [74 1Kb] . Christus iram mihi convertit in gratiam, infirmari me volens, ne gravius infirmarer. Eram salutis meae neglector et immemor; sed desidem, et in via Domini lentescentem infirmitatum multiplicitas stimulavit ad cursum. Verbum Prophetae est: Multiplicatae sunt infirmitates eorum; postea acceleraverunt [75 1Kb] . Adhuc tamen gravissime affligor. Utinam quae patior, sustineam patienter; omnes enim cordis aut corporis afflictio citra meritum et fructum salutis est sine patientiae condimento. Ipsae virtutes, nisi patientiae habeant fundamentum, nomen virtutis et officium perdiderunt:

Nam vidua est virtus, quam non patientia firmat [(79) 1Kb] .

Quidam in prosperis fortes sunt, confitentes Domino, [Col. 0105D] cum benefecerit eis, sed in miseriis non subsistent [76 1Kb] . Sane patientia saepissime periclitatur, [Col. 0106A] lacessita injuriis: nec enim fortitudo hominis aenea est, ut sustineat, sed tolerantia ipsius juxta divinae dispensationem gratiae promovetur aut deficit, minuitur aut grandescit. Quis miseriam et infirmitatem inter Dei dona non computet, cum Christus Apostolo dicat: Sufficit tibi gratia mea: nam virtus in infirmitate perficitur [77 1Kb] ? Idcirco idem Apostolus edoctus in schola experientiae, quod Magister quandoque praedixerat: Quando, inquit, infirmor, tunc fortior sum et potens [78 1Kb] . Quod enim apud sapientiam hujus mundi, quae stultitia est apud Deum, videtur afflictio, consolatio est [(80) 1Kb] his qui recto sunt corde. Unde Apostolus: Pro me, inquit, nihil gloriabor, nisi in infirmitatibus meis [79 1Kb] . Job afflictione corporis et substantiae temporalis amissione [Col. 0106B] multatus: Qui afflictus est, inquit, erit in gloria [80 1Kb] , et quod impatientia supplicium reputat, humiliter patienti ad solatium cedit. Cum enim patientiae fructum consideratius pensat, levigatur onus, et dulcescit afflictio, dum in ipsorum pressura gravaminum futuras consolationis primitias jam praegustat. Propterea idem Job dicit: Tollat manum suam, et succidat me; et haec sit consolatio mea, ut affligens me dolore non parcat [81 1Kb] . Habacuc etiam in cantico suo cecinit, dicens: Ingrediatur putredo in ossibus meis, et subter me scateat, ut requiescam in die tribulationis, et ascendam ad populum accinctum nostrum [82 1Kb] . Sciebat quod sequeretur vindemia post trituram, post afflictionem laetitia, cederetque [Col. 0106C] contumelia corporis ad coronam. Apostolus ad Corinthios scribens dicit: Sicut abundant passiones Christi in nobis, ita et per Christum abundat consolatio nostra [83 1Kb] . Et ad Hebraeos: Spectaculum facti opprobriis et turbationibus, rapinam bonorum nostrorum recepimus cum gaudio, cognoscentes nos habere meliorem et manentem substantiam [84 1Kb] . Jacobus etiam sciens quam magna sit multitudo dulcedinis Dei in flagellis ipsius, dicit: Omne gaudium existimate, fratres, cum in tentationes varias incideritis [85 1Kb] . Flagellat enim Dominus omnem filium, quem recipit [86 1Kb] . Visitat eum diluculo, et subito probat illum: visitat et probat, ut sic spiritum ejus a spiritu maligno custodiat [87 1Kb] . Et visitatio tua, inquit quidam aegrotus, custodivit spiritum meum [88 1Kb] . Flagello Domini [Col. 0106D] pulvis excutitur, quem ad deformationem animae iniquitas assiduata congessit, et exteriori [Col. 0107A] vulnere sanatur plaga interior. Nam testimonio Salomonis livor vulneris absterget mala et plaga in secretioribus ventris [(81) 68Kb] . Sic irascitur Dominus, ut mansuescat, affligit ut parcat, prosternit ut erigat. Et quis, Domine, novit potestatem irae tuae [89 1Kb] ? Plena est enim miserationibus ira Dei; et indicia tuae animadversionis, quam specialiter exerces in tuos, certa sunt pietatis indicia. Justorum siquidem animae in manu Dei sunt [90 1Kb] . Ideo inter delicias et dolores, inter iram Domini et misericordiam sapientes in flagellis agnoscunt specialiter: Exsultaverunt, inquit, filiae Judae propter judicia tua, Domine [91 1Kb] . Omnis disciplina in praesenti amarissima est; in futuro autem reddet fructum pacatissimum [92 1Kb] . Sane, qui in labore hominum non sunt, et cum [Col. 0107B] hominibus non flagellantur, cum daemonibus flagellabuntur. Justo itaque melius est, hic incidi, hic uri, ut aeternos cruciatus absorbeat vexatio temporalis. Transivimus per ignem et aquam, dicit quidam, et eduxisti nos in refrigerium [93 1Kb] . Justus enim testimonio beati Job, miseriae suae obliviscetur, et, quasi aquarum quae praeterierunt, non recordabitur [94 1Kb] . Sicut meridianus fulgor consurget ad vesperam, et cum se consumptum putaverit, orietur ut Lucifer [95 1Kb] . Plane adhuc anxie affligor, adhuc sagittae Domini in me sunt, quarum indignatio ebibit spiritum meum. Scio tamen quod minor est poena, quam praecesserit culpa. Donum Dei est, quod infirmor; Dei gratia, quod affligor. [Col. 0107C] Medicus non semper dulcia ministrat aegroto, sed frequenter amaras porrigit potiones. Cholera, cui cibus delicatior causam dedit, saepe purgatur absynthio; et apostemata, quae ex otio et crapula succreverunt, ustio sanat et purgat incisio. Pro purgatorio mihi est vicissitudo febrilis, caloris et frigoris [(82) 1Kb] . Spero autem in eo, qui spes nostra est, quod non consurget duplex tribulatio: nec judicabit me Dominus bis in idipsum [96 1Kb] . Si praesentes carnis molestias patienter, et cum aequanimitate sustineo, mortem interminabilem poena redimet momentanea, et temporalis afflictio transiet cum aeterna. Patior quidem, pro iniquitatibus meis: Utinam mihi desuper datum esset pro justitia pati: Beati [Col. 0108A] enim, qui persecutionem patiuntur propter justitiam [97 1Kb] . Nemo, inquit Petrus apostolus, patiatur ut fur, aut homicida, aut avarus, aut alienorum appetitor; sed, si bene facientes sustineatis, haec est gratia apud Deum. Saepe legimus illustres viros, authenticos senes, elegantes pueros, virgines etiam delicatas, pro Christo flagella, ignes, gladios, bestias, et caetera suppliciorum genera pertulisse. Illi pro justitia torquebantur, ego pro iniquitate mea affligor. Sufficit mihi ad sustinentiam Christi gratia, ut habeam patientiae illius documenta, nec deficiat a pusillanimitate spiritus et tempestate [98 1Kb] caro debilis et toties flagellata.



EPISTOLA XXXII. AD PRIOREM CANTUARIENSEM.

[Col. 0108B] ARGUMENTUM. Priori Cantuariensi, amicitia et charitate ejus fretus, negotium quoddam ad conventum Cantuariensem attinens commendat.

Charissimo consanguineo suo WILLELMO priori Cantuar., P. Blesens. Bathon. archid., salutem et si quid pretiosius est salute.

Ea est lex amicitiae, et conditio charitatis, ut amici in mutuis necessitatibus suos interiores affectus exteriori operum prosequantur effectu. Amicitias siquidem de recenti contraximus, et gratiam, quam crebra non extorsissent obsequia, quam longo temporum tractu non vindicasset familiaritas senex, spatio recisiore firmavit ad plenum exuberans et fervens affectio. Momentanea itaque collocutio, et notitia brevis, sic me vobis in glutino [Col. 0108C] charitatis univit, ut vestrum omnino me censeam; imo vos me alterum reputarem, si tanta posset esse identitas corporum, quanta est singularitas voluntatum. Fortasse decipior, nec meis ex aequo respondetis affectibus; sed inurbanum foret vos in amicitia claudicare, quem verba, quem opera, quem facies, quem incessus, quem quaelibet alia, amicum efficacem et stabilem pollicentur.

H. latorem praesentium et negotium, quod habet erga conventum Cantuariensem, vestrae dilectioni mitto, et committo, rogans humiliter, ut in eo experiar qualiter ad mutuum amicitiae vinculum respondere velitis. Quod enim vestra ei gratia obtinuerit, mihi reputabo impensum; absentisque ac [Col. 0109A] novi amici obsequium me ad uberiores gratias obligabit. Valete.





EPISTOLA XXXIII. AD HENRICUM TERTIUM [(83) 1Kb] , REGEM ANGLIAE.

ARGUMENTUM.---R. [(84) 1Kb] Rothomagensis archiepiscopus Henricum tertium Anglorum regem Henrico II patri bellum moventem ab instituto revocare conatur, et Andeliacum [(85) 1Kb] illius tutelae commendat.

HENRICO III, Dei gratia illustri Anglorum regi, archiepisc. Rothomag., salutem in eo qui dat salutem regibus.

Quoniam ex officio nobis injunctae administrationis incumbit, animarum curam agere quarum exactissimam rationem districtus judex in examine terribili postulabit a nobis; excellentiae tuae, quaesumus, [Col. 0109B] non sit oneri, si te deprecamur ut dominum, hortamur ut regem, docemus ut filium; nec enim alligatum est in ore nostro verbum Domini; sed in spiritu libertatis loquimur, quod salutem animabus, quod quietem populis, quod Ecclesiae libertatem, quod honorem Deo, et patriae liberationem conferat, atque ab erroris invio ad viam veritatis et justitiae te reducat. Non attendis, fili charissime, quid inceperis; nec incepti operis metiris exitum. Votis odientium te festinas satisfacere, et in proprium caput provocas inimicum. Non barbaras impugnas nationes, sed familiares et domesticas; non extraneas regiones, non hostiles munitiones invadis, sed tuas; subjectum tibi affligis populum, non rebellem; [Col. 0109C] non hostem, sed patrem, imo non patrem persequeris, sed te ipsum. Pater siquidem tuus, posthabita corporis et animae suae cura, se omni labori et discrimini exponebat, ut tuum faceret, quod nunc vis facere tuum; et, ut verius loquar, quod intendis facere ne sit tuum. Magis tuum pugnando non facies, quod paterna tibi cessio, quod generale votum populi, quod juramenta principum, quod haereditaria successio deferebat. Quod rex et princeps pacifice possidebas, hoc tyrannus et invasor, spoliatione ecclesiarum, oppressione pauperum, incendiis et homicidiis, et ad ultimum parricidio, nunc usurpas. Parricidae siquidem censentur, qui in parentes armati insurgunt; quos et leges saeculi damnant et canones a beneficio successionis excludunt. [Col. 0109D] Jus tuum in injuriam convertisti, dum quod aequitas offerebat, per iniquitatem extorquere intendis: quod sane puerile dicerem, nisi quia hoc malitiam provectae aetatis excedit. Si cum patre venias ad conflictum, dubium est, utrum tibi expediat, aut [Col. 0110A] vinci, aut vincere. Si pietas habitaret in terris, gloriosius assereres, patri cedere, quam triumphare de patre. Patri cedere et subjici, hoc lex Moysi, hoc lex Evangelii, hoc censura canonum, hoc apostolorum institutio, hoc leges imperiales, hoc ipsa hominum conditio, et lex naturalis indicit. Dei et justitiae inimicum, omniumque legum te transgressorem constituis, si patri non obedis, cui totum debes, quod ipse es: de cujus carne et sanguine sementinae originis et naturae beneficio carnem et sanguinem mutuasti. Quis tibi materiam existentiae praebuit? pater tuus. Quis te educavit? pater tuus. Quis te in armis militaribus instruxit? pater tuus. Quis se exinanivit, ut te regem faceret? pater tuus. Quis in omnibus laboravit, ut quiete omnia possideres? [Col. 0110B] pater tuus. Nihil in patre tuo invenis accusandum, nisi quod exuberantem gratiam, tuamque devotionem, quam forte remissior munificentia meruisset, sola benigna et effusa liberalitate demeruit. Francorum igitur gentibus successit ad votum; Normanniam enim eorum imminentem cervicibus, quam semper munitam et inexpugnabilem invenerant, nunc ex omni parte te mediante diminuunt; ut nec de caetero caput contra eos erigere, nec incursus hostiles valeant sustinere. O levitas adolescentiae deploranda? nec mirum. Si enim tibi Deus cursum vitae longioris indulserit, flebis aetate provectior, quod committis impubes; nec erit tunc locus poenitendi, cum res in eam desolationem venerit, [Col. 0110C] ut reformari non possit. Tibi, dilectissime, fili, licet amare, tamen ex amore sic loquor; inconsultos enim animi tui motus aequanimiter tolerare non possum. Et utinam mors, quam me cogis optare, praevenisset hos dies, quibus te patris et patriae persecutorem conspicio; quibus te amicum hostibus tuis, et amicis hostem intueor; quibus, in eo statu te video, quasi gladium tuo gutturi affixisses. Ad haec scias Andeliacum unicum esse subsidium vitae nostrae; ipsum tuae committo custodiae, si praedonibus et incendiariis Andeliacum exposueris, mihi vivendi materiam adimes, qui das animum moriendi. Valete.



EPISTOLA XXXIV. AD P. PETRAGORICENSEM EPISCOPUM [(86) 1Kb] . [c. A. D. 1172.
[Col. 0110D]

ARGUMENTUM.---Purgat se apud Petragoricensem episcopum, qui eum in suam aulam invitabat, se promissis veteris domini ita deliniri, ut nunc exspectationi illius facere satis non possit.

Reverendiss. domino et Patri PETRO Petragoricensi [Col. 0111A] episcopo, P. Blesens., suorum consanguineorum, imo servorum minimus, salutem et continuos ad vota successus.

Fortis est ut mors dilectio [99 1Kb] ; cum enim compagem membrorum, animaeque et corporis foedus amicabile mors abrumpat, dilectio e contrario diversas voluntates conflat in unam, et in glutino charitatis diversarum animarum consolidat unionem. Dilectio absentiae damna non sentit; cumque diuturnitate temporum pleraque soleant infirmari, dilectio et temporis tractu et locali distantia convalescit. Hoc in vobis experientia mediante cognosco, qui me in vestrae magnificentiae parentela minimum et quasi inter caeteros abortivum benigniore tandem oculo respexistis. Mandastis siquidem, si mandatum [Col. 0111B] fideliter recolo, ut ad vos festinantius venirem, tanquam domesticus et commensalis vester penes vos moraturus. In verbo benignitatis vestrae spiritus meus votivo exsultabat applausu; et jam ad vos festinare decreveram, jam ad procinctum itineris ferventius anhelabam, cum dominus ille, quem scitis, promissionibus immensis, et quibusdam blanditiarum praestigiis me minus circumspectum conveniens et circumveniens, meum propositum revocavit. Exspectavi sustinens, et multiplex interim beneficiorum occasio se obtulit. Porrigebam [Col. 0112A] preces, mea etiam pro me necessitas allegabat, in nullo reperi munificam ejus manum. Adhuc benignioris eventus vota concipio, et fortasse venturum cum Britonibus praestolor Arturum [(87) 13Kb] , et Messiam cum Judaeis exspecto. Nobiles et magnificos decet nil promittere, sed quasi praesagire desideria hominum, et eorum petitiones largitionibus praevenire. Adhuc expedit mihi perdere modicum temporis, ut voluntas ejus exactissime exploretur, cur scilicet tanta promiserit, cur me voto longiore suspendit. Et utinam suae famae discrimen attendat, nec de promotione mea, sed sua opinione sollicitus verbum illud Salomonis frequenter attendat: Ventus et nubes et pluviae non sequentes, vir gloriosus, et promissa non complens [100 1Kb] . Si infra paucissimos [Col. 0112B] dies munificentia sua mihi clementius non arriserit, ponam in te, Domine, cogitatum meum, et tu me enutries. De tua enim potissime miseratione praesumens, aliunde suffragium non exspecto. Memor esto verbi tui servo tuo, in quo mihi spem dedisti [1 1Kb] . Si illius piae liberalitatis, et meae vocationis affectio perseveret in vobis; sit de beneplacito vestro mihi maturiore nuntio vestram exprimere voluntatem. Patrem siquidem meum, et matrem meam de grege hominum alea fatalitatis exemit, et quos mihi potissime necessarios aestimabam, mors amara [Col. 0113A] prima facie depraedata est, extremae calamitatis exemplum me faciens, et fortunae ludibrium. Cum igitur fiduciam in vobis habeam singularem, facite ut sub manu magnificentiae vestrae de longa infortunii tempestate respirem. Valete.



EPISTOLA XXXV. AD ANSELMAM SANCTIMONIALEM.

ARGUMENTUM.---Anselmae nobilissimae virginis monasticem complexae institutum mirifice laudat, eamque hortatur ut expugnatis omnibus carnis mundique tentationibus, castitatis thesaurum fortiter tueatur.

ANSELMAE dilectae in Christo, P. Blesens. Bath. archid., salutem in eo cui servire regnare est.

Exsultat, et gratias refert gratiae largitori communi voto sancta Ecclesia, quod te ancillam humilem [Col. 0113B] respexit Deus, quod inter voluptuosas palatinae dignitatis illecebras educatam ad religionis propositum, et vitae pauperis appetitum, spiritu consilii et fortitudinis animavit. Audi ergo, filia, et vide, et inclina aurem tuam [1* 1Kb] ; et, ne inter initiatae sanctitatis primitias te favor aurae popularis alliciat, obliviscere populum tuum, et domum patris tui.

Multi siquidem sunt, qui de calice Babylonis tibi proditoriae adulationis venena propinant; qui pulchritudinem tuam, et generositatis tuae titulum recensentes, quasi dolendo et conquerendo submurmurant, quod abjecta sis in domo Domini, et non habites in tabernaculis peccatorum. Verum recolere debes, quod ei generositatem et pulchritudinem [Col. 0113C] tuam dedicasti, qui speciosus est prae filiis hominum [2 1Kb] ; cujus pulchritudinem sol et luna mirantur; cujus nobilitatem propheta non sufficiens aperire: Generationem ejus, inquit, quis enarrabit [3 1Kb] ? Ei florem adolescentiae illibatum inter castitatis lilia consecrasti; quem adolescentulae dilexerunt nimis, qui de se ipso dicit: Ego flos campi, et lilium convallium [4 1Kb] . [5 1Kb] Cogitatus itaque tuos, et inchoatae conversationis eventum illius committe arbitrio, qui te ad immaculati tori nuptias, et desiderabiles invitavit amplexus; cui, cum servieris, libera es; cum amaveris, casta; cum tetigeris, impolluta. Scio equidem voto parentum tuorum ad hoc generaliter concurrisse, ut te nepoti ducis Burgundiae matrimoniali commercio conjungerent, quatenus cum eo contracta [Col. 0113D] affinitas, et mutuae dilectionis occasio esset et potentiae incrementum. Sane adolescens ille, quantum ad dotes corporis, universis provinciae illius magnatibus praeeminebat; strenuitate enim armorum, et formae elegantia, in oculis hominum in stuporem et miraculum vertebatur; et, quod poterat animum virginis fascinare, nullus erat in verbis urbanior, nullus uberior in muneribus, nullus ad omnes liberalitates effusior. Verum, et prudentia consultiore, et arctiore custodia tibi observantiam [Col. 0114A] castitatis indicens, ibi gloriosius de libidine triumphasti, ubi gravior conflictus, et pugna suspectior imminebat. Jam

in portu navigas [6 1Kb] :
et adhuc tamen de terra dissimilitudinis ventus tentationis erumpens occulte tibi subsibilat. Si nunc esses in saeculo, te inter matronarum cuneos virorum illustrium brachia supportarent. Si nunc esses in saeculo, affluentia opum, et varietate supellectilis conspicua incederes, parentum numerositate et fecunditate sobolis gloriosa. Si nunc esses in saeculo, universa nunc tibi exuberarent ad votum; nunc claustrali angustiae mancipata es, ubi omnis evagandi licentia praeclusa est: unde omnis risus, omnis lascivia, omnesque voluptates saeculi, [Col. 0114B] et mundi desideria relegantur; ubi funereae vestes, ubi continuatae vigiliae, ubi est potus aquae vinique confusio, cibus vero legumina et panis austerior. Sic tibi dilectissima suggerit humani generis inimicus, incommoda mundanae conversationis palliando versute. Taceo enim de voluptate hominum quam sit sterilis et incerta; quae si plerumque placeat, poenitudinem inducit; et si delectat ad modicum, productiore spatio displicebit. Divitias siquidem et honores sollicitudo inseparabiliter concomitatur. Mundi pompa et favor populi fumus est, et aura subito evanescens. Adde, quod mulier in dolore et discrimine maximo parturit; et quod frequentissime gloriam filiorum, nunc invaletudine, [Col. 0114C] nunc captivitate, nunc morte casus amarior interrumpit. Serva itaque cor tuum omni custodia [7 1Kb] , ut possideas vas tuum in sanctificatione. Thesaurus namque pudicitiae incomparabilis est. Sola pudicitia Agnum, quocunque ierit, sequitur [8 1Kb] , sola vitam reformat angelicam. In amissione pudicitiae voluptatem virgines fatuae suspicantur; cum amitti non possit sine erubescentia et dolore, jactura ejus non recipit aestimationem. Et, cum omni peccato per poenitentiam medeamur, solus lapsus virginum restitutionis remedium non meretur. Valete.



EPISTOLA XXXVI. AD CHRISTIANAM SANCTIMONIALEM.

ARGUMENTUM.---Laudat sanctimonialem quod castitatem Deo in religione consecratam servarit: hortatur [Col. 0114D] ut virginitati jungat charitatem, humilitatem et perseverantiam.

Charissimae sorori suae CHRISTIANAE, suus P. Blesensis Bathoniensis archidiaconus, salutem in eo sine quo non est salus.

Magnificat anima mea Dominum; et exsultavit spiritus meus in Deo salutari meo [9 1Kb] , quia ambulans in spiritu salutari custodias vas tuum in sanctificatione et odore suavitatis. Unde, et sicut unguentum effusum est nomen tuum [10 1Kb] . Publice dicitur, [Col. 0115A] atque apud Deum et homines laudem plurimam meruisti, quia ab eo tempore, quo vitam sanctimonialem professa es, ab observantia castitatis et sanctimoniae non cessasti. Unde et secundum nomen tuum, sic et laus tua in fines terrae [11 1Kb] . Cum esses nuptiis mortalium destinata, te Filius Altissimi desponsare dignatus est, sicut ipse per prophetam loquitur: Desponsabo te, inquit, in misericordia et miserationibus, et sponsabo te mihi in fide [12 1Kb] Desponsantur siquidem virgines Christo, ut suam ei offerant castitatem. Despondi, inquit Apostolus, vos uni viro virginem castam exhibere Christo. Eas enim sponsalitio amore sibi libentissime foederat Deus, quas saeculum non foedavit. Amator et zelator est virginitatis, qui nasci de Virgine praeelegit. Ideo [Col. 0115B] autem specialiter de virgine nasci voluit, ut matrem suam virginem pudicitiae et humilitatis exemplo aliae sequerentur virgines, atque cohabitationis aeternae gloriae fierent participes et consortes. Adducentur, inquit, virgines post eam: proximae ejus afferentur tibi. Afferentur in laetitia et exsultatione, adducentur in templum regis [13 1Kb] . Vide ergo, soror, charissima, ne in vacuum gratiam Dei acceperis [14 1Kb] . Gratiam siquidem Christi accepisti in vacuum, et lampadem defers vacuam, si non habes oleum charitatis, id est, si Christum ex toto corde non diligis. Tunc enim pulchra est, et Christo placet castitas, si ejus comes est charitas, juxta illud: O quam pulchra est casta generatio cum charitate [(88) 23Kb] . Charitatem ergo habeas, soror, et humilitatem, quae [Col. 0115C] illi acceptissima est, qui in coelis habitat, et humilia respicit in coelo et in terra [15 1Kb] . Super quem, inquit, requiescet spiritus meus, nisi super humilem, et mansuetum, et trementem verba mea [16 1Kb] ? Mariam virginem respexit Dominus, non quia pulchra, non quia nobilis, non quia sapiens, sed quia humilis erat. Respexit, inquit, humilitatem ancillae suae [17 1Kb] . Sis ergo humilis, quae pro Christo te humiliasti, et elegisti abjecta esse in domo Dei, magis quam habitare in tabernaculis peccatorum [18 1Kb] . Non prodest humilitas, nisi finaliter perseveret. Cum enim omnes virtutes currant ad bravium, sola perseverantia coronatur. Omnis gloria ejus filiae regis ab intus, inquit Propheta, in fimbriis aureis [19 1Kb] . Fimbriae sunt vestimenti extremitates. Est ergo gloria sanctimonialis [Col. 0115D] in fimbriis: nihil enim prodest gloria bonae conversationis in principio, nisi sit gloriosus et [Col. 0116A] finis. Spes fructuum relevat agricolam a labore, fortemque pugilem contemnere facit molestias ictuum spes coronae. Tibi quoque furetur gravamina claustri et gratae servitutis obsequium exspectatio jubilaei. Tunc columba septimo die emissa ad arcam, iterum non redibit [20 1Kb] , et, juxta verbum Job [21 1Kb] , filii cervarum euntes ad pastum nequaquam ad matres iterum revertentur: quia tu et consimiles tui euntes in gloriam filiorum Dei eritis in loco pascuae, nec redibitis ad molestias hujus vitae. Haec te, dilectissima soror, breviter exhortari et exorare decrevi, non ut admonitione mea indigeas, sed ut ad palmam et bravium animosius curras, quia juxta gentilem,

Non nocet admisso subdere calcar equo [22 1Kb] .



EPISTOLA XXXVII. AD ALEXANDRUM PRIOREM GEMETICENSEM.
[Col. 0116B]

ARGUMENTUM. Purgat se, cur librum, quem restituturum se promiserat, constituto tempore non restituerit.

Charissimo socio et amico magistro ALEXANDRO, priori de Gemetico, suus P. Blesensis Bath. archid., salutem in vero salutari.

Promiseram vobis librum vestrum die Sabbati, quae jam praeteriit, remittere; quod non feci. Sed et Apostolus se in Hispaniam transiturum promiserat, suamque promissionem, Domino disponente aliter, non implevit [23 1Kb] . Credideram totum librum transcurrisse legendo infra diem praescriptum; qui postea legendi licentiam non habui per momentum. [Col. 0116C] De vestra itaque dilectione confisus, librum adhuc retinere praesumo; cumque alias accusabilem praesumptio faciat, hic excusabilem facit ipsa praesumptio [24 1Kb] . Nam et in jure civili, si quis equum sibi accommodatum ultra tempus et locum sibi destinatum duxerit, furti actione tenetur: qui tamen, si de confidentia dilectionis hoc fecit, a furto et a mendacio excusatur. Bene valeat, et oret pro me amicus meus.



EPISTOLA XXXVIII. AD ALBERTUM [(89) 2Kb] ROMANAE ECCLESIAE CARDINALEM. [A. D. 1176.]

ARGUMENTUM. Cantuariensis archiepiscopi laudes describit, et a criminibus objectis, ut quod ignarus sit juris, quod avarus, quod provehendae progeniei suae plus aequo deditus, eum vindicat.

[Col. 0116D] Dilectissimo domino suo ALBERTO Dei gratia Rom. Ecclesiae presbytero cardinali et cancellario, [Col. 0117A] suus P. Blesensis, modicus domini Cantuariensis cancellarius, salutem in vero salutari.

Si loquar ad dominum meum, cum sim cinis et pulvis [25 1Kb] , quasi edicti venia impetrata; rogo, ut ejusdem officii participatio, sicut ad audaciam me compellit, sic ad indulgentiam vos inflectat. Gratias ago Deo et vobis, quia in spiritu mansuetudinis mihi more vestro blande, et quasi socialiter tetigistis ea, quae in domino meo notabilia videbantur. Scio, quia spiritualis homo omnia dijudicat; ipse autem a nemine judicatur [26 1Kb] . Unde et increpationem vestram, sive me, sive dominum meum tangat, cum gratiarum actione recipio. Scriptum est enim: Ego, quos amo, arguo et castigo [27 1Kb] . Et utinam corripiat me justus in misericordia, et increpet me; oleum autem [Col. 0117B] peccatoris non impinguet caput meum [28 1Kb] . Non dico dominum meum [(90) 1Kb] , talem esse, qui peccatum non fecerit, nec inventum sit in ore ejus mendacium; mentirer enim. Nam si dixerimus, quia peccatum non habemus, nosmetipsos seducimus, et veritas in nobis non est [29 1Kb] . Neque vos cum austeritate moveri oportet, si quandoque ad vehementem tentationis impulsum cadit humana fragilitas. Ecce qui Deo serviunt, non sunt stabiles, et in angelis suis reperit pravitatem [30 1Kb] . Verumtamen ex quo placuit ei, qui vocat ea quae non sunt, tanquam ea quae sunt [31 1Kb] , segregare dominum meum, ut in ecclesia patriarchali sibi sacerdotio fungeretur; non enim sumpsit sibi honorem, sed vocatus est a Domino [Col. 0117C] tanquam Aaron [32 1Kb] ; non exuit monachum, factus vitula Ephraim docta diligere trituram [33 1Kb] , nec fuit dominator in clero, sed forma gregis in populo, vas suum in sanctificatione custodiens, et labia consecrata ad vaniloquia non relaxans. Victum vero et habitum, omnesque actus suos sub arctioris censurae nodo cohibuit; ut qui a primitivis adolescentiae motibus, in castris monasticae religionis Deo militaverat, jam non monachum, sed angelum in homine fateretur. Si ejus humilitatem attenditis, nemo est in oculis suis dejectior, et, sicut de Moyse legitur [34 1Kb] , mitissimus omnium, qui morantur super terram, libenter intelligens super egenum et pauperem, pressuras pauperum in visceribus misericordiae suas faciens; et quasi praesagiret [Col. 0118A] necessitates viduae et pupilli, praeparationem cordis eorum beneficiis antecurrens. Cum de Job legatur [35 1Kb] , quia erat simplex, et rectus, ac timens Deum, domino meo justo et timorato sua simplicitas imputatur ad culpam. Sane Christus Jesus Petrum, et Andream, et alios, per quos operatus est salutem in medio terrae, non de foro Justiniani, sed de simplicitate piscatoria legitur assumpsisse. Inflat enim sapientia hujus mundi [36 1Kb] , et legum ventosa loquacitas, nec plus sapere quam oportet sapere, sed sapere ad sobrietatem. Si dominus meus humiliter sentit, si alta non sapit, si non ambulat in magnis et mirabilibus supra se, si praestigia versuti juris ignorat, eruditus tamen in lege Domini, et in ea, quae desursum est sapientia, ambulat [Col. 0118B] super semitas justitiae, nihil in causarum decisionibus statuens, quod in commune auditorium, et publicam hominum notitiam non deducat. Educit enim quasi lumen justitiam suam, et judicium suum tanquam meridiem [37 1Kb] .

Novi autem quosdam, quorum os maledictione et amaritudine plenum est, innocentiam domini mei detractionibus attentasse; ei notam avaritiae inurentes, quia bona pauperum, et patrimonium crucifixi venatoribus non effundit. Talium gratiam non venatur, quorum laudem vituperium putat: neque gloriam mendicat ex alienae vocis officio, cujus gloria haec est, testimonium conscientiae suae [38 1Kb] . Ipsum saepe monui, ut esset propitius famae suae, et [Col. 0118C] donis obstrueret os loquentium iniqua, et erat ejus responsio: Si talibus, dicebat, placerem, Christi servus non essem [39 1Kb] . Si expedit placere hominibus, laus mea sit in Domino apud mansuetos et justos; ac si diceret cum Propheta: In Domino laudabitur anima mea, audiant mansueti et laetentur [40 1Kb] . Non enim, qui se ipsum commendat, vel qui ab hominibus commendatur, ille probatus est, sed quem Deus commendat [41 1Kb] . Imponunt ei alii, quod circa suae parentelae promotionem nimis anxie versetur, et quod non spiritus Patris, sed caro et sanguis revelat hoc ei. Porro si suis parentibus pietatis affectus impendit, non est hoc extra ordinem charitatis: cum Apostolus dicat: Qui suorum et maxime domesticorum curam non habet, fidem negavit [Col. 0119A] et est infideli deterior [42 1Kb] . Verumtamen non adeo sanguini se indulget, quin etiam extraneis, si honesti sunt, munifice et magnifice provideat, eosque propinquioribus consanguineis anteponat. Processerunt in sua malitia detractores, sicut Apostolus dicit: Deo odibiles [43 1Kb] , vestraeque serenitatem gratiae meo domino turbaverunt, elongantes ab eo amicum et proximum. Doleo, doleo: et ex quo posuistis eum contrarium vobis, factus sum mihimetipsi gravis [44 1Kb] . Scio enim, quod extra suorum exigentiam meritorum vestram ei gratiam subtraxistis. Appones tamen, Domine, ut complacitior sis adhuc [45 1Kb] , et iratus misericordiae recordaberis. Revelabit enim Dominus titulos virtutum, et gratiarum dotes, quas plantavit in eo; confundetque labia dolosa, et mendaces [Col. 0119B] ostendet, qui maculaverunt innoxium [46 1Kb] . Vestrae autem intererit sanctitatis, ut Dominum meum, qui in omni veritate et sinceritate vos diligit, foveatis in Christi visceribus, et meam supplendo insufficientiam, negotia ejus, quibus aequitas assistit et ratio, benigne et efficaciter proponere et promovere velitis. Valete.



EPISTOLA XXXIX. AD AMICUM QUEMDAM.

PETRUS Bles. Bath. archid., E. amico et socio suo, salutem et ad meliora processum.

Praefationibus eoloratis, et picturato fastu verborum, sincera non eget affectio; unde et certissimus de mutua inter nos unione affectuum compendiosae [Col. 0119C] orationi deservio, atque ab epistola praesenti, et venativas adulationum blanditias, et omne taedium prolixitatis abscindo. Refero vobis grates quia servientes vestri nos non permiserunt ignorare quid in vestris promptuariis haberetur. Illud noveritis, quod Romana curia more suo me multipliciter debitis obligavit: sed si Scyllam semel evasero, per Dei gratiam non recidam in Charybdin.



EPISTOLA XL. AD PRAELATUM QUEMDAM AMICUM SUUM.

ARGUMENTUM.---Invehitur in H. praelatum detractorem principum.

Charissimo amico suo H., suus P. Blesensis Bathon. archid., salutem et circumstantiam labiorum.

[Col. 0119D] Gauderem plurimum, si esset modestior et correctior sermo vester, si lingua vestra in lubrico non sederet. Multorum siquidem contra vos odium provocatis, dum non cohibetis spiritum, dum labia incircumcisa in susurrium et detractionem illicite relaxatis. Ut autem de caeteris taceam, quae insania est domino regi detrahere, famamque ipsius venenosis sermonibus lacessere? Sane omne turpiloquium inhonestum est in praelato, et plerumque damnosum. Nam cum detractionum injurias nullus aequanimiter ferat; principes, quibus reverentia debetur [Col. 0120A] impensior, eas impatientius ferunt, et plerumque animantur in perniciem detractorum. Joannes apostolus detractorem suum garrientem redarguens, dicit: Is qui amat principatum gerere, Diotrephes, garriens in nos, non recipit nos: propter hoc, si venero, commonebo opera ejus [47 1Kb] . Ex quo notatur linguam prurientem etiam sanctis et perfectis in Domino displicere. Istiusmodi homines sciniphes sunt mordentes et pungentes occulte, dumque bona aliorum detractionibus aeruginant et corrumpunt, comparantur aerugini et serpenti. Ideo Salomon dicit: Si serpens mordeat in silentio, nihil eo minus habet, qui detrahit in occulto [48 1Kb] . Et idem: Susurro et bilinguis maledictus: turbat enim pacificos [49 1Kb] . Filii hominum, dentes eorum arma et sagittae [50 1Kb] . Os eorum [Col. 0120B] repletum est amaritudine et dolo [51 1Kb] : ipsorumque detractiones apud Deum et homines fetent; quia sepulcrum patens et fetens est guttur eorum; venenum aspidum sub labiis eorum [52 1Kb] . Ideo Apostolus ad Corinthios scribens: His, inquit, qui hujusmodi sunt, denuntiamus et obsecramus in Domino, ut sine querela et sine rumusculis operantes pacem invicem habeant [53 1Kb] . Verba siquidem, quibus vita principum depravatur, occultari non possunt, atque in publicum deducta magnatum suscitant indignationem, et auctoribus suis convertuntur in malum. Salomon dicit: Ne detraxeris principi in occulto: aves enim coeli portabunt verbum: et qui habet pennas annuntiabit sententiam [54 1Kb] . Et de principum indignatione [Col. 0120C] non tacens, Indignatio, inquit, regis, nuntius est mortis [55 1Kb] . Sed et in lege Domini, Filius est mortis, qui principi maledicit [56 1Kb] . Certe absurdum est nimis in praelato, scurrilitati operam dare, et labia Christi Evangelio consecrata, immunda et damnabili verborum procacitate polluere. Quod si vobis tanta, et tam effrenis detrahendi libido est, saltem in hominibus mediae manus malitiam linguae prurientis exercere sufficiat. Non ponatis os vestrum in coelum, et in terram lingua vestra non transeat [57 1Kb] : cum juxta apostolum, Regi tanquam praecellenti reverentia debeatur [58 1Kb] : cum et vos ei vinculo fidelitatis astrinxeritis, cautius, quaeso, vobis prospicite, nec habeatis spiritum in naribus, aut linguam in lubrico: sed sicut vestrae professionis [Col. 0120D] ordinem decet, sic apponatis linguae custodiam, ut se in libertatem malitiae non relaxet. Nam, teste Jacobo: Si quis putat se religiosum esse, non refrenans linguam suam, hujus vana est religio [59 1Kb] . Vir linguosus non dirigetur in terra [60 1Kb] . Lingua siquidem modicum membrum est, totiusque corporis gratiam plerumque contaminat [61 1Kb] . Nec sperandum est, quod ab ulla turpitudine se cohibeat, qui immunditiam linguae non refrenat. Nam testimonio Salomonis, Sicut urbs patens, et absque murorum ambitu: sic vir, qui non potest cohibere spiritum in loquendo [62 1Kb] . [Col. 0121A] Sic et in lege Domini [63 1Kb] , vas quod cooperculum non habet, reputatur immundum.



EPISTOLA XLI. AD HENRICUM II. REGEM ANGLORUM. [A. D. 1177.]

ARGUMENTUM.---Queritur regem Angliae incertis vagari sedibus: legatos ejus Romam missos revertisse; adesse quoque legatos regum Hispaniae commemorat.

Domino regi Angliae, suus PETRUS Blesens. Bath. archid., salutem in eo qui dat salutem regibus.

Diu quaesivi, et non inveni quem desiderat anima mea; diu vos insecutus, sed non assecutus sum. Vanae namque voces populi, de viis vestris varie sentientes, dum pes meus staret in via recta, me in [Col. 0121B] invium retorserunt. Salomon equidem dicit: Tria investigabilia esse, et quartum, penitus inveniri non posse: viam aquilae in coelo, viam navis in mari, viam colubri super terram, viam viri in adolescentia sua [64 1Kb] . Ego quintum possum adjicere: Viam regis in Anglia. Cucurri, domine, hactenus in incertum; et adhuc ignoro, quo veniam, aut quo vadam. Fatigatus enim ab itinere, insuper et arreptus apud Neuportum [(91) 1Kb] dysenteria gravi, cursores diversos vestrorum exploratores itinerum ante faciem meam circumquaque praemisi. Mandetis igitur, ubi et qua die inveniri possitis, benignissime princeps, ut curram in via mandatorum vestrorum, et sit lucerna pedibus meis verbum tuum. Cum enim reipublicae [Col. 0121C] intersit injuncta mihi per vos negotia tempestivius expediri, non parcam corpori misero et afflicto, donec desideratissimam faciem vestram conspiciam; tu vero dirige in conspectu tuo, Domine, viam meam [65 1Kb] . Nuntii vestri a Romana curia redierunt, exonerati quidem argento, onerati plumbo; non multum indumentis aut evectionibus honorati. Applicuerunt [Col. 0122A] praeterea in magno comitatu nuntii regum Hispaniae [(92) 1Kb] , deferentes ad vos illam antiquam, et utinam antiquatam regnorum controversiam, quae tot civitatum populos traxit in exterminium et ruinam. Benedictus autem Deus; nam sicut regina Austri venit a finibus terrae audire sapientiam Salomonis [66 1Kb] ; sic hodie remotissimi reges in hac querela gravi et inexplicabili vestro judicio se submittunt, postulantes instantius ut quaestio tam nodosa sub vestrae discretionis examine resolvatur. Bene valeat charissimus dominus meus, diuque ac feliciter vivat et regnet.



EPISTOLA XLII. AD ROBERTUM CAMERACENSEM ELECTUM [(93) 2Kb] . A. D. 1173?]
[Col. 0122B]

ARGUMENTUM.---Arguit R. praepositum Areensem, quod. electus in Cameracensem episcopum officio episcopi non fungatur, negotiis saecularibus se implicet, causas sanguinis agat, tyrannice subditos spoliet, nec moveri se a quoquam sinat.

Reverendo Patri ac domino R. praeposito Areensi et Cameracensi electo, suus P. Blesens. Batth. archid., salutem et salutis aeternae memoriam.

In litteris quas tibi mitto, antefertur electo praepositus, quoniam apud reges terrae, et maxime in ore populi celebrius est Arcensis praepositi nomen, quam Cameracensis electi: nec mirum. Nam et apud te adeo viluit divina vocatio, quod et nomen et officium abhorres episcopi, et ingratus Altissimo oblatam tibi gratiam erubescis. Elegit te sibi Cameracensis [Col. 0122C] ecclesia in pastorem et episcopum animarum; tu vero episcopatus emolumenta percipiens, adhuc praepositum electo praeponis, atque pastorale ministerium dedignanter accipiens episcopales reditus ad usus extraordinarios usurpare contendis. Doleo quidem, quia tuae consecrationis gratiam dilatio tam longa et tam periculosa suspendit. Episcopalis [Col. 0123A] sane promotio semper cum onere impartitur honorem. Sed tu, impatiens oneris et laboris, in opere laborioso praecipuam appetis voluptatem. Scriptum est, quia indignum Christo se facit, qui Christi ministerium erubescit. Qui me, inquit Dominus, confessus fuerit coram hominibus, confitebor et ego eum coram Patre meo [67 1Kb] . Utinam minus esses sollicitus circa prudentiam hujus mundi, quae inimica est Deo [68 1Kb] : scientiam vero viarum Domini, et disciplinae ejus diligenter inquireres.

Vereor enim ne in proximo tibi dicatur a Domino: Quia scientiam repulisti a te, ecce repello te, ne sacerdotio fungaris mihi [69 1Kb] . Tuae damnationis sententia jam in ore omnium plebescit. Noluit, inquiunt, benedictionem, et elongabitur ab eo [70 1Kb] . Tui [Col. 0123B] opinionem nominis enormiter gravat, quod causas sanguinis agis, quod abjecta Ecclesiarum sollicitudine negotiis saecularibus te totum occupas et involvis. Verumtamen tui professio ordinis, nec degeneres saeculi curas, nec saevitiam gladii materialis admittit. Apostolus dicit: Saecularia negotia si habueritis, eos, qui contemptibiliores sunt inter vos, ad judicandum eligite [71 1Kb] . Non decet ordinem professionis tuae in alea tanti discriminis diutius ludere, et salute animae spreta te adeo damnabiliter saecularibus involvere, montemque Seir vertiginoso spiritu circuire. Vide, quid Propheta talibus imprecetur: Deus meus, pone illos ut rotam, et sicut stipulam ante faciem venti [72 1Kb] . Istos percussit Dominus in posteriora, quorum finis interitus, qui fundunt [Col. 0123C] semen in terram, qui manna et gomor in putredinem vertunt [73 1Kb] , quorum flumina mutantur in sanguinem [74 1Kb] , scientia in errorem, quorum gloria transit in confusionem, et vita aeternatur in mortem. Salomon in Parabolis dicit: Ventilator malorum rex sapiens immittet eis rotam malorum [75 1Kb] . Haec est rota, qua volveris incessanter, dum publicis et laicis actionibus ambitiose te ingerens, Christi sacramenta profanas. Electus in pontificem sanguinolenta conscientia exerces gladii potestatem. Gladium materialem exerceat, qui accepit gladii potestatem: potestates equidem a Deo constitutae sunt [76 1Kb] , ut accipiant gladium ad vindictam malefactorum, laudem vero bonorum [77 1Kb] . De his autem qui sibi usurpant usum gladii, scriptum est: Quia [Col. 0123D] omnis qui accipit gladium, gladio peribit [78 1Kb] . Nam et illi qui potestatem gladii ex officio acceperunt, quia tamen sibi commissa abusi sunt potestate, gladio perierunt. Certe si Romanorum principum fata seriatim consideres, nullum eorum invenies sanguinis effusorem, cujus sanguis effusus non fuerit. Julius Caesar [79 1Kb] a Bruto et Cassio, Antonius interemptus est a seipso, Claudius Caesar a Caio Caligula; Caius a praetorianis militibus est occisus; Nero, beatorum apostolorum Petri et Pauli occisor [Col. 0124A] sui ipsius factus est interfector; successit Neroni Galba: quem interfecit Otho: qui etiam postea interemptus est a seipso. Successit ei Vitellius, qui morte occisus turpissima, humana caruit sepultura. Domitianus ei proximus, qui B. Joannem evangelistam in Pathmos insulam relegavit, damnatus est a senatu et in palatio interfectus. Aurelius Commodus, Helvius Pertinax, Julianus quoque Helvii interfector, Aurelius etiam Antoninus, Macer, Macrinus, Marcus Antoninus, Alexander Romanus, Maximinus Julius, Gordianus, Philippus et Decius, Gallus praeterea et filius ejus Volusianus, Quintillus, Aurelianus, Probus, omnes hi et alii, quos tam de gentibus, quam de Judaeis alibi recensemus, quia praesumptuose et inique gladii exercuerunt officium, in ore [Col. 0124B] gladii corruerunt [79 1Kb] . Quia, sicut poeta commemorat:

Ad generum Cereris sine caede et vulnere pauci
Descendunt reges, et sicca morte tyranni [80 1Kb] .
Verbum enim Prophetae est: Viri sanguinum et dolosi non dimidiabunt dies suos [81 1Kb] . Sane inter eos, quos modo notavimus gladio animas exhalasse, fuerunt plerique, qui non utebantur gladio, nisi ad fructum justitiae, vel ad rebellionem gentis barbarae expugnandam: et hi, completo debito vitae cursu, naturali resolutione corporis tributum conditionis humanae solverunt. Nerva enim [82 1Kb] , qui beatum Joannem ab exsilio revocavit: Aelius Adrianus [83 1Kb] , qui Jerusalem reaedificavit, et eam suo nomine Aeliam designavit: Antoninus etiam Pius [83* 1Kb] et Antoninus philosophus gladiorum saevitiam evaserunt. Aurelius [Col. 0124C] autem, et Julianus Apostata Christiani nominis persecutores pessimi ab ipso Christo coelesti judicio sunt percussi. Vereor, ne velis sequi vestigia Juliani, qui cum esset vocatus in Domini sortem, ut fieret imperator, fecit se Christianae professionis exsortem.

Quid commodi tibi confert magnae in gentibus nominationis ambitio? Recole verba Christi, si te ejus discipulum profiteris: Principes gentium dominantur eorum, et qui potestatem habent super eos, benefici vocantur: vos autem non sic: sed qui vult inter vos major fieri, sit minister vester [84 1Kb] . Si acceptas ministerium Christi, si jugum Christi non detrectas, permane in ea vocatione, in qua vocatus es [85 1Kb] , dimittasque laicis populi principatum. Certe Philippus de Merlaico canonicus Carnotensis jugum [Col. 0124D] Domini abjiciens, sicut scis, ad arma se transtulit: cumque magnis populis nuper praeesset, in praelio sagitta percussus interiit. Lex enim coelestis est, et regula divini judicii, quod exitus hujus vitae infelices habebit, qui mundanae dominationis obtentu Christi militiam derelinquit. Mors Philippi, et aliorum plurimum deterrere te potest. Dedit tibi Dominus in eis significationem, ut fugias a facie arcus. Scriptum quippe est: quia mulctato pestilente, sapiens astutior erit [86 1Kb] , justusque lavabit manus suas in [Col. 0125A] sanguine peccatoris [87 1Kb] . Dicitur tamen, quod sic raperis ad vanitates, et insanias falsas, et quod abjecta gratia divinae vocationis, adeo ardenter affectas potentiam, ut subjectos spolies, ut per oppressionem tyrannicam de spoliis pauperum tibi iram et furorem Domini thesaurizes. Scriptum quippe est: Potentes potenter tormenta patientur [88 1Kb] . Plane, exactiones, quas sub praetextu comitis crebro facis, multorum, quas amicos et domesticos tuos existimas, tibi suscitaverunt invidiam, ut sint, sicut scriptum est, inimici hominis domestici illius [89 1Kb] . Detestabilis quidem rapina est in clerico: Rapinas, inquit Propheta [90 1Kb] , nolite concupiscere. Certe actum rapiendi prohibuit ille, qui projecit avaritiam ex calumnia, dum rapinae concupiscentiam interdixit. Gryphus, [Col. 0125B] haliaetus, accipiter, milvus et vultur, quia rapaces aves sunt, reprobantur in lege Domini, et a sacrificio prohibentur [91 1Kb] . Si ergo vis teipsum offerre sacrificium Deo acceptabile, nec rapinis inhies, nec affectes potentiam, nec munus acceptes [92 1Kb] . Nam, teste Propheta: In quorum manibus iniquitates sunt, dextera eorum repleta est muneribus [93 1Kb] . Job etiam dicit, quia ignis devorabit corpora eorum, qui munera libenter accipiunt [94 1Kb] . Miror equidem, nec ad plenum mirari sufficio, unde haec ambitio maledicta adeo ardenter tibi obrepserit. Tribus enim episcopis abundanter sufficeret, quod tibi soli usurpas de patrimonio crucifixi. Vereor autem ne te reprobaverit Dominus, et abjecerit a facie sua, quia erubuisti [Col. 0125C] ministerium ejus, et jugum ejus contumaciter abjecisti. Resipiscas igitur, et iram Domini praevenias tempestive. Nam, si acuerit ut fulgur gladium suum [95 1Kb] , si arripuerit manus ejus judicium, vereor ne tunc poenitere desideres, cum non possis. Cum enim exarserit in brevi ira ejus [96 1Kb] , succendentur inexstinguibiles flammae, quas tamen cum matura correctione, et paucis lacrymis poenitentialibus poteras exstinxisse.

Quod asperius solito tibi scribo; quod numeri pluralis adulatione non blandior, pertinacia tua facit. Nam et exhortatorias, quas per abbatem Clarimarisci nuper tibi porrexeram, antequam easdem perlegeres, combussisti, et hominem Dei, qui verba vitae attulerat, contumeliis affecisti: cumque te pro [Col. 0125D] posse suo a via mortis averteret, tu sanctissimam exhortationem ipsius canino latratui, sicut dicitur, comparasti. Dominus auferat cor lapideum de medio tui, et te in observantia mandatorum tuorum stabiliat, ut ejus minister esse desideres, qui venit ministrare pro nobis.



EPISTOLA XLIII. AD PETRUM AMICUM MEDICUM.
[Col. 0126A]

ARGUMENTUM.---Indicat Petro medicinae perito se ex itinere aegrum nobilem virum invisisse, et medicinam illi fecisse; rationem morbi et medicinae exponit, ac de caetero aegrum illius curae committit.

Charissimo amico suo PETRO, magister P. Blesensis, salutem in vero salutari.

Nuper ingrediebar Ambaziam [(94) 1Kb] , ubi vir nobilis Geldewinus graviter aegrotabat: occuritque mihi dominus castri, rogans humiliter et obnixe, ut diverterem ad infirmum.

Asserebat enim, quod et si manum curationis ei non apponerem, haberet tamen ex visitatione mea qualecunque solatium. Ad instantiam itaque magnatum, qui pro infirmo devotissime supplicabant, [Col. 0126B] triduum ibi feci. Et quia propter occupationes meas, quas ipse novistis, moram non poteram ibi facere longiorem, consilium meum fuit, ut vocarent vos: pinguique retributione vestram circa infirmum diligentiam excitarent. Licet autem sitis circumspectus in his, tanquam similia frequenter expertus; quia tamen testimonio Hippocratis est experimentum fallax, et quandoque uni revelat Dominus, quod abscondit ab aliis: non taedeat vos audire hujus aegritudinis modum: symptomata etiam, quae plenius vos instruent: et quibus auxiliis in aegritudine sit utendum. Commune quidem medicorum vitium est, semper circa aegritudines variare: unde si tres aut quatuor ad infirmum veniunt, nunquam in assignatione [Col. 0126C] causae, vel exhibitione curae conveniunt. Porro, sicut nos duo sumus conformes in votis, sic et decet, ut identitas sit in nostris operibus et in verbis. Ego siquidem primitias curationis adhibui: certusque sum, quod assequetur de facili sanitatem, si sit, qui prudenter continuet manum suam. Noveritis autem certissime, quia medium hemitritaeum patitur: cum enim patiatur continue de tertio in tertium, magis affligitur. Scitis autem quod si minor hemitritaeus esset, cum habeat generari ex phlegmate putrefacto in vasis, et extra, suos nunquam tertiaret assultus. Quod si major hemitritaeus esset, propter putrefactionem melancholiae intus et extra in motu materiae interioris, aeger etiam motum et aptitudinem membrorum [Col. 0126D] amitteret: dentes etiam ipsius ad se invicem clauderentur. Quae omnia quia in hac febre minime accidunt, constat medium esse hemitritaeum provenientem ex cholera in vasis et stomacho putrefacta. Nam si in hepate putrefactio esset, quod quandoque solet accidere, urina rubea et tenuis [Col. 0127A] minaretur adustionem et ad nigredinem pertineret: quod, quia non accidit, videtis materiam in vasis et stomacho residere. Ex quo igitur veni, quia ipsa die eum febris invaserat, feci ei venam hepaticam aperiri. Et quia, dum morbus in augmento est (quod ex eo liquet, quia adhuc est urina rubea et tenuis) nondum est purgatione utendum, usus sum repressivis, oleumque violaceum super cor et hepar, ac fronti ejus apposui. Restat igitur, ut cum urina spissior plenae digestionis tempus nuntiaverit, detis ei frigidum cahonis, quod dare tutius est, quam oximel, vel aliud: nam in illo tota malitia scammoneae beneficio decoctionis evanuit. Optima etiam ei esset decoctio cassiae fistulae myrobalanorum citrinorum cum capillis Veneris et [Col. 0127B] seminibus citroli, et cucurbitae, et melonis: si tamen infirmi vires haec videritis posse pati. Diaetam, sicut scitis, oportet esse pertenuem: ptisanam scilicet, et micam panis ter in aquis, aut quater ablutam, fomentationesque de malvis, et violis, et papavere, non deficiant circa pedes: nam ibi calor plurimum invalescit. Si vero vehemens calor arcem capitis, sicut evenire solet, invaserit, radatur caput, atque aqua rosacea, et succo solatri, ac semper vivae, crassulae etiam, et vermicularis, atque plantaginis, pannorum intinctione, caput, frons et [Col. 0128A] tempora mulceantur. Propter ingruentiam sitis lingua lavetur, sicut scitis, cum persilio, lignoque radatur. Ad insomnitates, papaveris nigri, malvae, violae, hyoscyami decoctio pedibus, herbaeque decoctae capiti apponantur. Contra inobedientiam ventris fiat suppositorium, aut clystrae. Haec ideo scribo vobis, non ut indigeatis instrui, sed ut vobis securior, et aegroto acceptior sit medicina, quae de nostra communi deliberatione procedit. Frequenter enim ex aptitudine medici gratiosa, et ex quadam confidentia, quam aegrotus inde concipit, natura jam deficiens convalescit. Oportet igitur vos circa hunc circumspectum esse ac strenuum, de cujus convalescentia, et magni titulus honoris vobis accrescet, et utilitas respondebit ad votum.



EPISTOLA XLIV. AD ARNULPHUM LEXOVIENSEM EPISCOPUM [(95) 5Kb] . [c. A. D. 1108.]
[Col. 0128B]

ARGUMENTUM.---Consulit A. Lexoviensi episcopo, ne ob molestias a principe vel capitulo, vel ab aliis injuste illatas episcopatu cedat, sed tantum, si per ambitionis humanae suffragia ad eum pervenerit.

Reverendo Patri ac domino ARNULPHO Dei gratia Lexoviensi episcopo, P. Blesensis, salutem, spiritumque consilii et fortitudinis

Cum sitis vir alti consilii et prudentiae approbatae, [Col. 0129A] miror, quod a me et caeteris minoribus in re periculosa et ardua consilium postulatis, nisi quia et hoc ipsum prudentia est, in arduis rebus minorum explorare consilium. Frequenter enim minori revelat Dominus, quae a majoribus absconduntur. Habetis in desideriis episcopali administratione cedere, et ad sanctum otium vos transferre, si super hoc amicorum vestrorum habeatis consilium et assensum. Temerarium esset mihi in re tam periculosa et ardua praecipitare sententiam, nisi prius omnes vestri status circumstantias cognovissem. Scio, quia jam declinatis in senectam et senium, corpusque confractum laboribus et aetate, suum praenuntiat imperfectum. Habet equidem sanctorum Patrum institutio, ut episcopis infirmis et senibus [Col. 0129B] coadjutor addatur. Nam et Valerio Hipponensi episcopo adjunctus est Augustinus [97 1Kb] . Sic Ariminensi episcopo, auctoritate Gregorii: sic Bonifacio Maguntino archiepiscopo auctoritate Zachariae papae corporis incommoditate laborantibus, datus est coadjutor. Quod si principis indignationem, aut capituli vestri vexationes, aut alias hujus vitae molestias formidatis, et ideo pacem eligitis et quietem, hominem degeneris et dejecti animi decet haec facere, non vos; quem constat prae caeteris cor magnificum et munificum habuisse. Sane in hac requie non inveniretis requiem, et ecce in pace vestra esset amaritudo amarissima [98 1Kb] ; dum recoleretis, cum angustia spiritus gementes, vos ibi defecisse, [Col. 0129C] ubi fortius erat standum; abjectoque spiritu consilii et fortitudinis videretis vos a pusillanimitate spiritus et modica tempestate subversum. Ad resignationem episcopatus nulla, si mihi creditis, vexatio vos inducet. Nam haec omnia fortasse operatur Dominus, ut det vobis vexatio intellectum. Trituratur granum, ut reponatur in horreo; quadratur lapis, ut sine sonitu mallei in templi aedificio collocetur: movetur turbo, ut Elias rapiatur in coelum [99 1Kb] . Si vero vestri principis gratiam affectatis, eam potestis obtinere levissime; dummodo vos habeatis circa eum humiliter et devote. Ipse homo est, qui rebellionem et contumaciam in episcopis super omnia detestatur. Ipse est, qui sola humilitate vincit et vincitur. Porro aliunde subesse potest legitima [Col. 0129D] resignationis occasio. Cum enim scriptum sit [100 1Kb] , quia proni sunt sensus hominis ab adolescentia in malum; dicitur, quod ab adolescentia coepistis ecclesiasticos honores olfacere, et ad hunc [Col. 0130A] honorem, qui nunc onerosus est vobis, obsequiis atque intercessionibus et aliis ambitionis humanae suffragiis aspirare. Currite ergo ad conscientiae vestrae testimonium, et si inveneritis vos minus canonicum habuisse ingressum, sitis sollicitus de egressu. Nam hic resignatio habet locum: beato enim Gregorio [1 1Kb] teste, qui in ovile ovium, non per ostium, sed aliunde ascendit, ad aeternae salutis bravium in vanum se fatigat, nisi honorem, in quo deliquit, penitus derelinquat. Sancta ergo et salubris est cogitatio, facta episcopatus cessione, privatam eligere vitam, si recolitis conscientiam vestram jam dictae promotionis obtentu fuisse vel in modico vulneratam. Si meae parvitatis acceptatis consilium, nihil omnino retinebitis penes vos, quod [Col. 0130B] acquisieritis per peccatum. Jam advesperascit vobis, et vitae vestrae inclinati sunt dies: observat etiam inimicus calcaneum vestrum, et ad luctam vos exspectat extremam. Dissolvite colligationes iniquas, et jugum exactoris abjicite. Deponite sarcinas ambitiosae supellectilis, ne vos luctator occultus inveniat oneratum. Nudus athleta fortius dimicat. Natator exuitur, ut flumen transeat. Viator exoneratur a sarcinis, ut expeditius currat. In hac via torrentem mortis nataturus estis, in proximo, pugnaturus cum eo, cum quo semper est anceps congressus, periculosus casus, difficilis reparatio, rara et nunquam secura victoria. Nihil, quaeso, in vobis reperiat suum: sed qui vos in annis fortioribus quandoque devicit, ipse vos victorem inveniat, licet decrepitum [Col. 0130C] et infirmum. Vale.



EPISTOLA XLV. AD ANONYMUM QUEMDAM. [C. A. D. 1174.]

ARGUMENTUM.---Negat Reginaldum Bathoniensem episcopum fuisse aut persecutorem aut occisorem S. Thomae Cantuar. archiepiscopi; si quid vero vel verbo vel facto in eum deliquerit, id ex ignorantia accidisse, vel certe eleemosynis, lacrymis, poenisque sponte susceptis expiatum esse.

Arguitis et damnatis R. Bathoniensem electum [(96) 1Kb] , tanquam B. Thomae martyris persecutor fuerit et occisor. Scitis equidem, quam periculosum sit homini innocenti notam tanti criminis inurere, et adversus innoxium detestabilem suscitare infamiam: quam cum abolere volueritis, ipsius excursum [Col. 0130D] non poteritis cohibere. Scio, quia martyrem dilexit ex corde, et inter desiderabilia hujus mundi fuit in votis ejus quandoque praecipuum familiaritati et obsequio martyris adhaerere. Beatus siquidem [Col. 0131A] martyr suspenderat patrem suum episcopum Sarisberiensem [(97) 1Kb] . Nec mirum eo tempore videbatur, si filius afflicto patri compatiens, quandoque durius, aut minus consulte de sancto martyre loquebatur. Nam et nos insensati vitam ipsius putabamus insaniam, et finem illius sine honore: sed computatus est inter filios Dei et sors illius inter electos [2 1Kb] . Quidquid faciebat, charitatis obtentu et zelo justitiae, in crimen odii et invidiae vertebatur. Sed e contra, quidquid machinabatur ad ejus infamiam humana malitia, eidem convertebat Dominus ad coronam. De ipso capite nostro Jesu Christo, dicit Isaias: Nos putavimus eum leprosum, et percussum a Deo, et humiliatum [3 1Kb] . Et nos quidem pretiosissimum Christi membrum leprosum reputavimus [Col. 0131B] et abjectum. Haec est lepra, quae in sanctos Domini se diffundit. De hac lepra in Levitico [4 1Kb] memini me legisse: Si effloruerit lepra discurrens in cute, sacerdos lepram mundissimam judicabit. Cum omnis lepra immunda sit, lepra infamiae, quae sanctorum afficit innocentiam, munda est; nam cum exterius excurrat sinistra opinio, cum exterius mentiatur iniquitas sibi, sanctorum animae in manu Dei sunt [5 1Kb] , justique verba exterioris contumeliae contemnentes, de thesauro conscientiae sunt securi. Nota in Christo hujus leprae vestigia, quae a capite in membra, a patre in filios derivatur. Curabat Dominus languentes et violator Sabbati dicebatur. Non est, dicebant, hic homo a Deo, qui Sabbatum non custodit [6 1Kb] . Ejiciebat daemones, et hoc maleficiis [Col. 0131C] ascribebant. In Beelzebub principe daemoniorum, inquiunt, ejicit daemonia [7 1Kb] . Nunc Samaritanum, nunc filium fabri eum vocabant [8 1Kb] . Ideo describit eum Zacharias sordidis vestibus indutum [9 1Kb] , quod ei, et imitatoribus ejus convenit, ut in veste sordida sit decor mentis, et in cute leprosa sit munditia cordis, et inter contumelias detractorum pura et munda conscientia sit in sanctis. Propterea sponsa in Canticis [10 1Kb] dicit: Nigra sum, sed formosa. Si ergo Bathoniensis electus, sicut et nos omnes, vitam martyris quandoque habuit in derisum, si patri suo beneficium relaxationis obtinere curavit, non est quod ei debeat imputari ad crimen. Sed, et si adversus eum deliquit in aliquo, eum excusabilem [Col. 0131D] ignorantia facit. Ecclesiam Dei persecutus sum, dicit Apostolus, sed misericordiam consecutus sum, quia ignorans feci [11 1Kb] . Credo, quod si sanguis Abel clamat de terra ultionem [12 1Kb] , sanguis mitissimi martyris clamat remissionem peccatorum, in his maxime [Col. 0132A] poenitentiam qui agunt humilem et devotam. Scio autem, quantum exterioribus signis perpendere potest humana fragilitas, quod si praefatus electus aliquid attentaverit in contumeliam martyris, illud expiavit asperitate cilicii, largioribus eleemosynis, lacrymis profusioribus, et austerioribus disciplinis. Res est plena periculi, sinistra de homine innoxio suspicari. Ideo Apostolus ad Romanos scribens, ait: Infirmum autem in fide assumite, non in suspicationibus cogitationum [13 1Kb] . Nulli aut pauci hodie sunt, qui conscientias alienas inspiciant, qui cum Elisaeo dicant ad Giezi: Nonne cor meum in praesenti erat, quando accepisti argentum et vestes [14 1Kb] a Naaman? Temerarium est, si tuum delictum dissimulas et judicas alienum. Verbum Satirici [Col. 0132B] est:

Ut nemo in sese tentat descendere, nemo [15 1Kb] :
Sed praecedenti spectatur mantica tergo.

Nolite ergo hominem criminose arguere, nolite judicare servum Domini: suo enim domino stat aut cadit. Ejus est judicium, qui scrutatur corda et renes [16 1Kb] , qui scrutatur Jerusalem in lucernis [17 1Kb] , cui cogitatio hominis confitetur [18 1Kb] . Pro minimo mihi est, dicit Apostolus, ut ab homine judicer, aut ab humano die [19 1Kb] . Cui concordat, quod per Isaiam dicit Dominus: Nolite, inquit, timere opprobrium hominum, et blasphemias eorum ne timeatis [20 1Kb] . Ei soli relinquatur judicium, cui omne judicium dedit Pater [21 1Kb] . Ipse licet nunc multa sustineat patienter, judicaturus est tamen tempore suo. Cum accepero, inquit, [Col. 0132C] tempus, ego justitias judicabo [22 1Kb] . Tunc boni discernentur a malis [23 1Kb] . Deus enim deorum Dominus loquetur, et vocabit terram [24 1Kb] : habensque ventilabrum in manu sua [25 1Kb] , veniet ut discernat populum suum [26 1Kb] . Interim autem cum Hierosolymitis habitat Jebusaeus [27 1Kb] . Interim in horto patrisfamilias simul sunt saliunca et abies, urtica et myrtus [28 1Kb] . In grege Jacob animalia alba et nigra, agni et hoedi [29 1Kb] . In reti Petri pisces boni et mali [30 1Kb] . In arca Noe animalia munda et immunda [31 1Kb] . In agro Domini lilia inter spinas [32 1Kb] , et zizania inter spicas [33 1Kb] . In arca Domini granum cum palea. In cella Christi vinum cum acinis [34 1Kb] , oleum cum amurca. Non est nostrum aliquem judicare [35 1Kb] : novit enim Dominus, qui sunt [Col. 0132D] ejus [36 1Kb] . Consulo igitur, frater, et exhortor in Christo, ut cessemus a verbis etiam ad rem non pertinentibus: cumque futuri sint primi novissimi, et novissimi primi [37 1Kb] , credo, quod vos praecedet ad vitam, quem novissimum reputatis.



EPISTOLA XLVI. AD RICARDUM SYRACUSANUM EPISCOPUM [(98) 2Kb] . [A. D. 1173?]
[Col. 0133A]

ARGUMENTUM.---Causam Rihcardo episcopo reddit, cur in Siciliam reverti nolit, videlicet propter aeris inclementiam: tum excurrit in laudes B. martyris Thomae Cantuariensis; ac denique episcopum, ad quem scribit, hortatur ut in Anglia, patrio solo, reliquum vitae conficiat.

Charissimo Patri ac domino RICARDO, Dei gratia Syracusano episcopo, P. Blesens., salutem in vero salutari.

Quod me in Siciliam redire cupitis, et estis de mea revocatione solliciti, gratiarum actiones vobis refero, quantas possum; verumtamen non sum adeo [Col. 0133B] prodigus vitae meae, ut velim requiem pro labore, securitatem pro periculis, pro aegritudine sanitatem, pro peregrinatione patriam, vitam pro morte, delicias pro angustiis permutare. Terra siquidem vestra devorat habitatores suos nec parcit aetati, nec sexui defert, nec personam considerat, nec favorem conditionis, nec gratiam dignitatis acceptat. Triginta et septem animae cum domino Stephano [(99) 1Kb] Siciliam sunt ingressae, omnesque in morte conclusi sunt, praeter me et magistrum Rogerium Northmannum [(100) 1Kb] , virum litteratum, industrium et modestum. Nos solos eduxit Dominus per misericordiam suam de medio umbrae mortis [Col. 0134A] in fortitudine manus suae [38 1Kb] . Cumque vix aut nunquam permittatur egressus his, qui semel ingressi sunt: nolo ingredi;

   quia me vestigia terrent
Omnia, te adversum spectantia, nulla retrorsum [39 1Kb] .
Contraxit ab aere suo Sicilia [(1) 1Kb] ; contraxit et a malitia inhabitantium in ea, ut mihi odibilis, et quasi inhabitabilis censeatur. Ipsam abominabilem mihi reddunt aeris distemperantia, et veneni distemperatio frequens, cujus immanissima crudelitate ibi periclitatur assidue nostratum incauta simplicitas. Quis, quaeso, ibi securus inhabitat, ubi praeter caeteras passiones, montes ignem infernalem semper evomunt, et fetorem sulphureum evaporant? Nam ibi procul dubio est porta inferi, de [Col. 0134B] qua dictum est: A porta inferi erue, Domine, animam meam. Portae, inquam, mortis et inferi sunt montes Trinacriae [(2) 1Kb] , ubi absorbentur a terra homines, et descendunt in infernum viventes. Dulcedinem nativi aeris vestri Anglici, omnemque escam terrae nostrae abominata est anima vestra, et appropinquavit usque ad portas mortis. Omnis quantuscunque cibus fuerit, sive potus apud nos, salutaris est et acceptus. In tenuibus diaetis peccant vestrates: cumque vivant apio tantum et feniculo, in quibus fere est totus victus vester; ex his tamen generatur humor, qui semper in causam morbi acutissimi, et mortis materiam computrescit. Illud [Col. 0135A] autem adjicio, quod assidue legitur in libro experientiae; quia, cum scriptum sit [40 1Kb] , quod omnes insulares populi sint generaliter infideles, Siciliae habitatores sophistici amici sunt, et occulti atque perditissimi proditores. Vobis ista non scriberem, nisi vos haec eadem certo et frequenti experimento didicisse novissem. Inde est, quod cum alios fideles sibi populos flagellet Dominus in spiritu misericordiae et mansuetudinis; plebem Siciliae flagellat, nunc in judicio Sodomae et Gomorrhae [41 1Kb] , nunc in plaga Dathan et Abiron [42 1Kb] , nunc in spiritu judicii et ardoris.

Scitis, quod Aetna mons [(3) 1Kb] frequenter ignes suos in immensum circumquaque diffundit: et adhuc per spatium diaetae unius undique combusta et deformata [Col. 0135B] est tota facies regionis. Saevientis flammae procellosa vorago omnes incolas, aut expulit, aut combussit. Haereditas miserorum data est in combustionem et cibum ignis; et, ut expressius loquar, ignis et sulphur, et spiritus procellarum pars calicis eorum [43 1Kb] . In omnem terram, et in fines orbis terrae jam exiit plaga illa, qua nuper in Sicilia percussi sunt Catanenses in vigilia B. Agathes, cum episcopus ille damnatissimus [(4) 3Kb] , frater Matthaei notarii [(5) 1Kb] , qui, sicut scitis, sibi sumpsit honorem non vocatus a Domino tanquam Aaron, et qui ad sedem illam non electione canonica, sed Giezitica venalitate intravit; cum, inquam, abominationis offerret incensum, intonuit de coelo Dominus, et ecce terraemotus magnus factus est. Angelus enim [Col. 0136A] Domini, percutiens episcopum in furore Domini, cum populo et universa civitate subvertit. Patet itaque, quia beatissimae Agathes offensam suis exigentibus peccatis incurrerant.

Non sic, quaeso, irascatur nobis benignissimus martyr noster B. Thomas. Si exarserit in brevi ira ejus [43* 1Kb] , patientiam quam semper habuit non dediscat, et iratus misericordiae recordetur. Spes equidem mea est, quod quoties nobis Dominus flagellum suae indignationis intentat, stat martyr in confractione pro nobis atque gemitibus inenarrabilibus misericordiam judicis interpellet. Exsulta, Anglia, exsulta, occidens, quia visitavit nos oriens ex alto [44 1Kb] . Thomam apostolum India et Orientalis regio jactitabat; sed occidentalem respexit Ecclesiam, qui in [Col. 0136B] coelis habitat et humilia respicit [44* 1Kb] . Dedit Dominus Angliae Thomam nostrum, non invidemus Indiae Thomam suum. Sit Thomas apostolus in India; sit Thomas martyr noster in Anglia, ut per hos duos testes Christi ab ortu solis usque ad occasum sit laudabile nomen Domini. Eat, qui voluerit, in Indiam ad suffragia beati apostoli: tam longa peregrinatio nimis laboriosa est mihi; mihi sufficit Thomas meus. Ille palpavit latus Domini, et fixuras clavorum; ille, quia vidit, credidit: beatus, qui non vidit, et credidit, nec dubitavit; atque holocaustum Christo, et pro Christo se obtulit. Non laboro martyrem apostolo comparare, cum apostolus sit major martyre. Sed gloriosum est nos habere martyrem, qui apostoli nomen habeat, et [Col. 0137A] apostolum miraculis aut imitetur, aut vincat. Non indignatur apostolus, quia nec indignatur Dominus apostolorum et martyrum, si quandoque Spiritus sanctus in operatione virtutum plenius et celebrius alicui se infundit. Et haec, inquit Dominus, facietis, et majora horum facietis [45 1Kb] . Amor martyris a proposito meo aliquantulum me abduxit; revertor ad propositum. Sed ad vos, amantissime Pater, in Siciliam non revertar. Fovet Anglia me jam senem, quae vos fovit infantem. Utinam relinqueretis terram illam, Pater, montuosam et monstruosam, et ad nativi aeris dulcedinem rediretis. Ad hoc vos movere debuerant diuturnitas et securitas vitae, amor patriae, naturae lex, conditio nutriturae, praecipue autem, et prae omnibus amor domini regis [Col. 0137B] Anglorum, qui vos brachiis sincerae charitatis amplectitur. Et nisi gratiam respueritis oblatam vobis in terra nativitatis vestrae, incomparabiliter praeparavit gloriam et honorem. Vestrae, quaeso, nativitati sepultura respondeat: velitis apponi patribus vestris, et Anglia cineres vestros, quos produxit, excipiat. Dulce est in amicorum amplexibus mori, charorum lacrymis excipi, cum suis progenitoribus sepeliri. In cujus rei observantiam, sicut legitis, sancti patriarchae plurimum fuere solliciti. Fugite, Pater, a montibus flammivomis, suspecta sit vobis Aetnae vicinitas, nec vos morientem videat regio infernalis.





EPISTOLA XLVII. AD HENRICUM III ANGLORUM REGEM. [A. D. 1174.]
[Col. 0137C]

ARGUMENTUM.---Richardus Cantuariensis archiepiscopus Henricum, Henrici II regis Anglorum filium, hortatur ut a bello, quod in parentem suum moverat, absistat; et, ni faciat, excommunicationem minatur.

HENRICO tertio, Dei gratia regi Angliae, et domini regis filio, RICHARDUS Cantuar. Ecclesiae humilis minister, spiritum consilii cum salute.

[Col. 0138A] Si quid durum tibi locuturi sumus, illustrissime princeps, sustine patienter; nam ex abundantia cordis, et vehementia doloris os loquitur. Non feras moleste, si rogamus, quae ad pacem sunt, si operam damus, ut convertantur corda filiorum ad patrem. Dolemus, doloremque dissimulare non possumus, quia patrem tuum persequeris, terramque ipsius, quam usque ad sanguinis effusionem tueri debueras, tu ipse das in direptionem et praedam. Et unde hoc tibi, quod Brebantionum factus es ductor [(6) 3Kb] , gentique excommunicatae et perditissimae adhaesisti, ut perderes devotissimam tibi gentem? In quo te offendit, in quo gratiam tuam demeruit pater tuus? Nunquam tibi exhibuit se dominum, sive regem, sed quasi procuratorem regni tui, et in rerum tuarum [Col. 0138B] administratione fidelissimum servientem. Tibi, et non sibi vivit. Tuum est, quidquid potest, quidquid scit, quidquid facit, quidquid congregat, quidquid habet. Ubi est filialis affectio? ubi est reverentia patris? ubi est lex naturae? ubi est timor Dei? ubi sunt sacramenta illa, quae patri tuo coram nobis corporaliter praestitisti? Ubi est intercessio illa, qua nos et alios episcopos terrae patri tuo pro te fidejussionis vinculo obligasti? putas ita Deo illudere? Ipse est rex regum, terribilis apud reges terrae, et qui aufert spiritum principum. Dilige et honora, fili charissime, patrem tuum, ut, pro honore exhibito patri, tibi sit longitudo dierum. Honora patrem tuum et matrem tuam, dicit Dominus, ut sis longaevus super terram [46 1Kb] . Filius qui maledicit patri aut [Col. 0138C] matri, in lege Domini lapidatur [47 1Kb] . Cum ergo male agere sit longe gravius, quam maledicere, merito poenae subjacet graviori, qui patrem aut matrem contumeliis afficit, et molestat injuriis. Teste Salomone [48 1Kb] : Gloria patris est filius sapiens; Deo vero abominabilis est qui contumeliam facit patri. Quam grata, quam favorabilis, quam suavis, quam amabilis, quam Deo accepta sit erga parentes affectio [Col. 0139A] filialis; quam vero exsecrabilis et damnata, atque poenalibus exterminanda suppliciis irreverentia in parentes, multis docemur exemplis. Multa legimus, quae te et alios ad paternae reverentiae observantiam efficaciter exhortantur. Philippus inter Romanos principes primus fuit fidei Christianae professor. Philippum filium habuit; qui cum esset, patre vivente et consentiente, in imperialem apicem sublimatus, summae sibi gloriae ascribebat, quod patrem haberet superstitem, cujus imperio non minus humiliter obediebat imperator, quam miles devotus, vivens in omnibus, quae habebat, ad patrem, non ut imperator, sed ut filius. Hermes, Agathoclaei regis filius, cum pater ejus ageret in extremis, et a populo postularetur in regem, respondit, se regni [Col. 0139B] officium non debere praesumere, quandiu pater ejus vivere speraretur; cujus prudentia erat in administratione reipublicae approbata. Decius imperator cum Decium filium suum imperiali diademate proponeret insignire, renuit minor Decius, dicens: Vereor, ne si fiam imperator, dediscam esse filius. Malo tamen non esse imperator, et humilis filius, quam esse imperator, et filius indevotus. Imperet pater meus: meum imperium sit parere humiliter imperanti. Volusianus imperator, Galli imp. filius, licet cum patre suo imperaret, nihil tamen se commune habere cum patre proposuit; nisi quod cum pater ejus occideretur ab hostibus, se pro eo et cum eo permisit occidi. Valerianus imperator [49 1Kb] , de cujus [Col. 0139C] tyrannide beati martyres Sixtus et Laurentius felici triumphavere martyrio, quia patrem suum quadam die atrociter verberavit, a Sapore rege Persarum captus, apud eum adeo ignominiosa servitute consenuit, quod quoties rex erat ascensurus in equum, Valerianus humi acclinis eum in sellam dorso, non manibus attollebat, vitamque in hac probrosa servitute finivit. De Absalon taceo [50 1Kb] , quia historia nota est universis. Adramelech et Sarasar, filii Sennacherib [51 1Kb] , quia persecuti sunt patrem suum, a regno expulsi dati sunt in captivitatem, et in opprobrium, et in mortem [52 1Kb] . Demetrius, filius Demetrii regis, patrem suum crudelissime persecutus, vagus et profugus super terram vitam miseram exsilio et opprobrio terminavit. Aristobulus [53 1Kb] , quia [Col. 0139D] matrem suam praegnantem vinculis carceralibus mancipavit, in morte et sanguine fratris sui Antigoni, quem super omnia diligebat, miserabiliter exspiravit. His et aliis innumerabilibus exemplis intelligere potes, fili charissime, quantum sit apud Deum et homines commendabilis exhibita patri reverentia, quantum sit exsecrabilis, et infaustis damnata eventibus injuria parentibus irrogata. Porro mihi videtur degenerare filius, cujus voluntas a paterna voluntate dissentit. Nam ejus caro et sanguis est, et de patris essentia suam essentiam mutuavit. [Col. 0140A] Avelle a sole solis radium, et non lucet; rivum a fonte, et arescit; ramum ab arbore, et siccatur; membrum a corpore, et putrescit. Separa filium a devotione paterna, et jam non est filius, sed frater et collega eorum, quibus dicitur: Vos ex patre diabolo estis [54 1Kb] . In principio Isaiae legitur [55 1Kb] : Filios enutrivi et exaltavi: ipsi autem spreverunt me. Ultimum autem verbum ejusdem prophetae est: Vermis eorum non morietur, et ignis eorum non exstinguetur [56 1Kb] . Probitatem tuam, prudentiam, liberalitatem, constantiam, pulchritudinem, atque alias gratiarum dotes, quibus te natura multipliciter illustravit, mundus praedicat universus. Verumtamen, si erga patrem tuum humilitatem et dilectionem in veritate non exhibes, quanto celebrior est laus tua, tanto in [Col. 0140B] majus et communius opprobrium convertetur.

Novisti quia pater tuus, homo est, qui sola humilitate sibi exhibita mansuescit. Sis ergo ei subjectus, et ipse suam tibi per omnia subjiciet voluntatem. Exhibe te patri in vera humilitate filium, et ipse tibi se non solum patrem exhibebit, sed famulum. Eris rex regis, et dominus domini tui, qui ad hoc tibi vivit, et sibi moritur, ut post mortem ipsius magnifice vivas, regnumque et solium tuum cum multis laboribus et expensis corroborat et confirmat, ut ipsum futuris temporibus barbarae hostilitatis persecutio non subvertat. Haeres tui patris es, et successor in regno; de haereditaria successione securus et certus, sustine, non festines; quia, teste [Col. 0140C] Salomone: Haereditas, ad quam in principio festinatur, in novissimis benedictione carebit [57 1Kb] . Nimis damnabiliter te seducit adulatorum suggestio, qui tibi submurmurant et suadent, ut certam in regno tibi vindices portionem; porro isti non tantum honorem tibi, quantum sibi honorum et bonorum distributionem desiderant, et ut in populum miserum suum exerceant dominatum. Nonne consultius tibi esset per prudentiam fidelissimi patris in pace populum conservare, quam per adulatores infidos quietem et pacem commissi tibi populi conturbare? Sane cum multis violentiis et peccatis non posset de regno Francorum summa illa pecuniae extorqueri, quam nunc sine labore et crimine tuo tibi liberalitas paterna largitur. Utinam scires quam dulce, quam [Col. 0140D] jucundum sit habere, et habitos venerari parentes. Haec suavissima jucunditas et frequenter, dum parentes vivunt, ignoratur, et ex sola parentum amissione cognoscitur. Adhuc, amantissime fili, devote et humiliter supplicamus, quatenus facias, et loquaris pacem in plebem tuam: et derelicta societate illius excommunicatae et perditae gentis, quae te in devium malitiae trahit, revertaris ad patrem. Nos autem ita honori et commoditati tuae studebimus providere, quod amplius obtinebis pacis beneficio, quam possis per ignem et gladium extorquere. Quod [Col. 0141A] si nostro et suffraganeorum nostrorum consilio, qui super hoc generaliter tibi scribunt, acquiescere et consentire detrectes, scias nos recepisse a summo pontifice in mandatis, ut te et omnes, qui pacem domini tui turbant, sublato appellationis remedio, excommunicationis vinculo innodemus, nosque mandatum nobis injunctum, licet inviti et dolentes, prompto effectu, et debita reverentia, nisi infra quindecim dies resipueris, plenissime prosequemur.



EPISTOLA XLVIII. AD WILLELMUM PAPIENSEM [(7) 3Kb] CARDINALEM. [A. D. 1178]

ARGUMENTUM.---Gratulatur diuturnum schisma in Alexandrum tertium excitatum, prudentia et eloquentia Willelmi Papiensis cardin. apud imperatorem [Col. 0141B] Fridericum tandem exstinctum. Deinde Octavianum schismatis auctorem, ejusque electores, acriter perstringit.

Reverendo Patri ac domino WILLELMO Papiensi, sacrosanctae Romanae Ecclesiae presbytero cardinali, PETRUS Blesensis devotissimus ejus filius, salutem et sincerae dilectionis affectum.

Benedictus Deus et Pater Domini nostri Jesu Christi, qui tandem respiciens in faciem testamenti sui vos elegit et praeelegit, ut per gratiam prudentiae et facundiae vobis divinitus datae scissura schismatis consueretur ad unitatem, et Ecclesia Dei de variis laboribus respiraret ad pacem. Petri quippe navicula diutissime tempestuosis fluctibus aestuavit; cumque mirabiles essent elationes maris, [Col. 0141C] mirabilior in altis Dominus statuit procellam in auram. Effusa enim contentione super principes, [Col. 0142A] cum errarent in invio et non in via, ille qui imperat ventis et mari, imperavit imperatori; qui, cum nuper in Ecclesiam Dei efferata rabie desaeviret, hodie per gratiam Christi decrudescit in eo severitas, et iracundia ejus mansuescit in gratiam. Hodie per gratiam Redemptoris, qui vos ad hoc specialiter fecerat gratiosum in verbis, persecutor Ecclesiae factus est filius, de lupo factus est agnus, de hoste amicus, de superbo devotus; humiliavit eum, qui est ante saecula, qui humiliat omnem altitudinem extollentem se adversus scientiam Dei [58 1Kb] . Nimis oppresserant, et in conculcationem dederant Christi Ecclesiam saeculares; sed hodie erecta est in superbiam saeculorum, et amodo superborum et sublimium colla calcabit, sicut dicit Dominus per [Col. 0142B] prophetam: Ponam te in superbiam saeculorum, non vocaberis ultra derelicta, sed civitas sancta [59 1Kb] . Octavianus ille auctor schismatis [(8) 2Kb] toto tempore vitae suae congregaverat opes et divitias, ut quietem Ecclesiae perturbaret. Suis igitur largitionibus ita infascinaverat sapientes hujus saeculi, quod magnatum sibi conciliaverat favorem et gratiam, magnamque partem curiae secum traxerat in errorem. Sed juxta verbum Jeremiae [60 1Kb] prophetae: Perdix fovit, quae non peperit, fecit divitias, et non in judicio, in novissimo tempore derelinquent eum, et in fine suo apparebit stultus. Erectus fuerat Octavianus in contumeliam Ecclesiae Christi, et cecidit. Satanas enim Satanam expulit, et abstulit eum primogenita mors, sicut dicit Job [61 1Kb] ; superbia namque primitiva [Col. 0142C] mortis generatio est. Post hunc exaltatus est Guido Cremanus [(9) 11Kb] , et corruit. Post ipsum elevatus est [Col. 0143A] Joannes Struma, et dejectus atque confractus evanuit. Ecce idolum Dagon, quod juxta arcam Domini fuerat elevatum prius, cecidit prostratum [62 1Kb] . Erectum secundo corruit, ex magna parte confractum. Elevatum vero tertio, tandem totum confractum inventum est, et toto corpore dissipatum. Sic Octavianus in superbia et abusione sibi summum usurpaverat sacerdotium, et propter hoc vehementi schismate turbaverat urbes, et regna concusserat, sortem habiturus cum Core, Dathan et Abiron, quorum se imitatorem fecerat. Ecce quod de ipso et consimilibus praedixerat Isaias [63 1Kb] . Nunquid non est iste vir, qui turbavit terram, qui concussit regna, qui posuit orbem terrae desolatum, et urbes ejus destruxit? detrahetur ad inferos superbia ejus, [Col. 0143B] concidit cadaver ejus: subter eum sternetur tinea, et operimentum ejus erit vermis. Adhuc recolo, quam gloriosus erat in oculis suis, quam pomposus in verbis. Fui praesens, ubi se faciebat tanquam statuam adorari. Nam et ego cum aliis in via ad Romanam curiam a carnificibus ejus captus, et spoliatus, et caesus sum: cumque socii mei conjecti in vincula in compedibus remansissent, ego, praeveniente Christi misericordia, nec flexi genua mea ante Baal, nec in compedibus pedem fixi, sed relicta sindone, et omnibus perditis per murum in sporta dimissus sum, et sic effugi manus suas. Scit Deus, quia non mentior, et ab ea die semper [Col. 0144A] exoravi Altissimum, ut ejus superbiam dejiceret, qui superbos humiliat: et tandem completum est in eo verbum Job dicentis de rege superbiae: Si ascenderit in coelum superbia ejus, et si nubes caput ejus tetigerit, quasi sterquilinium in fine perdetur, et qui eum viderint, dicent: Ubi est? velut somnium avolans non invenietur, transiet sicut visio nocturna [64 1Kb] . Ejus et omnium complicum suorum memoria damnata est in aeternum. Isti sunt Allophyli, qui cum in arcam Domini irruere et eam capere praesumpsissent, percussit eos Dominus in posteriora, opprobrium sempiternum dedit illis [65 1Kb] . Nonne isti in posteriora percussi sunt, quorum finis interitus, quorum posteritas damnata est, ut successor eorum in Ecclesia Dei de caetero non resurgat? [Col. 0144B] Semper redibit in memoriam iniquitas patrum, et peccatum Octaviani non delebitur in aeternum [66 1Kb] . Ipse enim erat, qui crudelius caeteris clericos affligebat, persecutus homines inopes et mendicos, et compunctos corde mortificans. O quam caecus et turbidus est invidiae oculus. Ubi, quaeso, erant cardinalium corda, quando filium superbiae, et idolum abominationis in apostolatus apicem erigebant? Ut de vobis taceam, ne videar adulari, quomodo clausis oculis transierunt dominum Bernardum Portuensem [(10) 1Kb] , Henricum Pisanum [(11) 1Kb] , dominum Hyacinthum [(12) 1Kb] , dominum [Col. 0145A] Humbaldum episcopum Ostiensem? [(13) 1Kb] respuerunt homines pacis, et hominem dissensionis et scandali erexerunt. Sane notare hic possumus problema Joathan de filiis Gedeonis, de quibus sibi ducem eligere filii Israel volentes, contemptis filiis legitimis, Abimelech spurium, et crudelem judicem elegerunt, juxta cujus verbum, ligna silvarum, non olivam, non ficum, non vitem, sed rhamnum elegerunt sibi in regem, et egressus est ignis de rhamno, et devoravit cedros Libani [67 1Kb] . Egressa est ab Octaviano malitia, quae totum orbem tumultuose concussit, sed tandem manus Domini per ministerium linguae vestrae praeter spem, et super vota omnium, omnia virtute ineffabili tranquillavit. Vester sum, et utinam se offerat opportunitas, ut me probetis [Col. 0145B] per experientiam vestrum esse. Adhuc memoriter teneo quam pie, quam misericorditer me ab exsilio revertentem vagum et profugum apud vos exceperitis, nudum cooperuistis, pavistis famelicum, et, ut multa paucis includam, in me totum misericordiae senarium complevistis [68 1Kb] . Ille pro me vobis retribuat, qui bonorum retributor est operum, et pauperum fidejussor.



EPISTOLA XLIX. AD DECANUM CARNOTENSEM, ET ARCHID. BLESENSEM.

ARGUMENTUM.---Multis verbis deplorat canonicorum quorumdam Carnotensium amicorum et collegarum suorum nequitiam, quod, ut ipsum praepositurae Carnotensis dignitate spoliarent, patrem suum etiam infamare conati fuerint; cujus innocentiam [Col. 0145C] hic tuetur.

Charissimis amicis et sociis G. decano Carnoten. et G. archidiacono Blesensi, P. Bles. Bath. archid., salutem et viscera compassionis induere.

Patior, patior vehementer, et non est, qui compatiatur, qui misereatur afflicto. Miseremini mei, miseremini mei, saltem, vos amici mei, quia manus Domini tetigit me [69 1Kb] . Diu laboravi in gemitu meo, sed nunc materiam gemitus deduco in publicum: ideo et verba mea dolore sunt plena. Exitus aquarum deducunt oculi mei [70 1Kb] , et torrentes effluunt lacrymarum. Sagittae enim Domini in me sunt, quarum indignatio ebibit spiritum meum [71 1Kb] ; et torrentes [Col. 0146A] iniquitatis alienae conturbaverunt me. Utinam aperiantur cataractae miseri capitis mei, et totus in lacrymas fluam; multis enim solatio sunt lacrymae, et ex parte maxima magnitudinem doloris imminuunt. Dolor siquidem speciem ignis gerit, quia dum plus tegitur, plus ignescit. Si me Dominus in amissione rerum temporalium, aut amicorum morte, aut in afflictione proprii corporis flagellasset, totum aequanimiter sustinerem; sed plagam sentio, quae ad interiora cordis mei penetrat; nec minus angustior, quam si quis mea viscera a me violenter avellat. Nonne viscera mea amici mei sunt, quos foveo et qui me fovent in obsequiorum dulci commercio, in identitate affectuum, sine quibus omnis cogitatio mihi esset taedium, omnis operatio labor, [Col. 0146B] omnis terra peregrinatio, omnis vita tormentum. Quibus vivo, nisi amicis? sine quorum solatio mihi vivere esset mori.

Hae sunt cruces, amici mei charissimi, quibus amicus vester affligitur. Hae sunt angustiae, quas deplorat, quoniam amici ejus conversi sunt in arcum pravum, ut sint inimici hominis domestici ejus [72 1Kb] . Illi, de quorum dilectione confidentius praesumebat, et ad quos diligendos totam effuderat animam suam, facti sunt hostes ejus in capite. Domini nostri Carnotenses, quorum frater et concanonicus eram, quos ex toto interiore homine diligebam, verbum iniquum constituerunt adversum me. Posuerunt adversum me mala pro bonis, et odium pro dilectione mea [73 1Kb] . In causa siquidem, quam habebam [Col. 0146C] adversus R. Saresberiensem [(14) 1Kb] super praepositura Carnotensi, quam adhuc mihi vindico tanquam meam, judicibus nostris infames litteras porrexerunt, meique patris vitam nequissime depravantes, sic nomen meum denigrare conati sunt. Contra mortuum, et adversus innocentem insurrexerunt in me testes iniqui, et mentita est iniquitas sibi [74 1Kb] . Deum testor, et innocentiam Christi, patrem meum vixisse innocenter et sancte; fuit enim homo simplex et rectus, ac timens Deum [75 1Kb] , sine querela et dolo, et mansuetus, et mitis, et humilis. Quod quidem non adeo confidenter assererem, nisi quia id ipsum vos et tota provincia cognovistis. [Col. 0147A] Indubitanter scitis, quod si pater meus fuisset litteris imbutus, prudentia et sancta ejus conversatio copiosissime suffecisset ad regimen eminentissimae dignitatis. Confidenter extollo et praedico patrem meum, cujus me malo filium exstitisse, quam illius nobilis proditoris, a quo noster aemulus, sicut scitis, jactitat se fuisse progenitum. Nihil equidem mihi conscius sum [76 1Kb] , nec vos apud vos aliquid invenire possetis, unde posset esse notabilis pater meus, nisi quia non fuit de ditioribus regionis. Certe virtus in divitiis non consistit; nam ecce peccatores, et abundantes in saeculo obtinuerunt divitias [77 1Kb] . Eum tamen satis judico divitem exstitisse, cui et suis et pauperibus Christi, quorum se ministrum devotissimum semper exhibuit, suae facultates sufficerent [Col. 0147B] abundanter. Satis commendabiliter dives fuit, qui in aedificiis, in terris, in pratis et vineis abundavit. Sane, etsi pauperrimus exstitisset, nobilitatis tamen titulos paupertas non adimit. Sicut publice notum est, pater meus et mater mea de optimatibus minoris Britanniae traxerunt originem. Nec istud ad jactantiam dico, sed ut obstruatur os loquentium iniqua, qui de sua nobilitate satis degenere detrahendi sumunt audaciam. Veram quidem et commendabilem reputo nobilitatem, cum generis claritate virtutem: cujus omnino exortes sunt, qui patri meo objiciunt sui exsilii paupertatem. Nonne exsulavit Brutus? Nonne exsulavit Aeneas? in eorum tamen exsilio non degeneravit Trojana nobilitas. [Col. 0147C] Illud pro certo comperi: quod si quid turpitudinis, vel in me, vel in patre meo cognovisset aemulus, libentissime illud in publicum deduxisset. Ego autem bene conscius mihi, et nihil talium suspicatus,

Non exspectato vulnus ab hoste tuli [78 1Kb] .
In domo Dei, in ecclesia Beatae Virginis Carnotensis, cujus canonicus eram, amicus illius esse credebar, cujus erant contra me omnes cogitationes in malum, qui sub lingua blandienti, venenum aspidum nutriebat. Quod si inimicus homo maledixisset mihi, sustinuissem utique: tu vero homo unanimis, dux meus et notus meus, qui mecum dulces capiebas cibos, et in domo Dei ambulavimus cum consensu [79 1Kb] , dilexisti me in ore tuo, et in lingua [Col. 0147D] tua mentitus es mihi, magnificans super me supplantationem, et proditoriis adinventionibus commaculans innocentem. Vide, Domine, et considera; audi voces adversariorum meorum, et judica causam meam. Tu omnia scis, tu nosti innocentiam [Col. 0148A] meam, et quia odio habuerunt me gratis. Tu scis improperium meum et confusionem meam et reverentiam meam. In conspectu autem tuo sunt omnes, qui tribulant animam meam [80 1Kb] . Avertantur, quaeso, retrorsum, et erubescant, qui persecuti sunt me, hominem inopem, et mendicum, et animam afflictam saturaverunt opprobriis. Proposueram certe in ecclesia et obsequio Beatae Virginis et morari et mori. Desiderium mihi erat ecclesiae necessitates in me suscipere, meisque pro ea militare stipendiis, vivere omnibus, atque labore et incommoditate proprii corporis commoditates omnium procurare. Nunquid redditur pro bono malum? quia foderunt mihi amici mei foveam in praecipitium atque in necessitate mea proximi mei adversum me steterunt. [Col. 0148B] Alienus factus sum fratribus meis, et peregrinus filiis matris meae [81 1Kb] . Domus nativitatis meae, juxta verbum alterius prophetae, facta est mihi sicut caverna leaenae, et sicut habitatio struthionum [82 1Kb] . Quia vero nemo acceptus est propheta in patria sua [83 1Kb] , Dominus in exsilio mihi patriam faciat, et qui deduxit me velut ovem Joseph, ipse in loco peregrinationis meae, per semitas misericordiae suae me deducat. Bonus es, Domine, sperantibus in te, animae quaerenti te [84 1Kb] . Machinati sunt hostes mei domestici supplantare me, et a praepositura Carnotensi omnino avertere. Sed ne averteretur humilis factus confusus, repulsam et opprobrium meum majore et uberiore beneficio [(15) 1Kb] redemisti. Sic Jacob pro Rachele data est Lia fecundior [85 1Kb] . Sic David pro [Col. 0148C] Merob, quae data est Hadrieli Malathitae, data est Michol dilectior [86 1Kb] . Ego autem donum Dei altissimi, et quidquid circa me benigne disposuit, gratanter accepto, votis meis reputans plenissime satisfactum, si eos humiliet, quorum superbia semper ascendit, et mendaces ostendat, qui maculaverunt innoxium. Vos autem, charissimi domini et amici, si nostras non potestis injurias vindicare, patienti saltem animo affectum compassionis impendite.



EPISTOLA L. AD H. BAIOCENSEM EPISCOPUM [(16) 2Kb] . [A. D. 1170.]

ARGUMENTUM.---Henrico Bajocensi episcopo persuadere conatur ut G. Camerario abbatis, qui sui defendendi causa caedem fecerat, satisfactionem [Col. 0148D] offerenti, ignoscat; tum quia Christus poenitentes recipit; tum quia praeceptum diligendi proximum ita postulet.

Reverendo Patri ac domino H. Dei gratia Baiocensi episcopo, suus P. Bles. Bath. archid., salutem et visceribus pietatis affluere.

[Col. 0149A] Auditur hodie, quod non est auditum a saeculis, quia desaevit in agno crudelitas, et in lupo saevitia mansuescit. Novit fere universitas orbis, quod prae cunctis mortalibus praecipue et singulariter pietatis gratia et spiritu mansuetudinis abundatis; ideoque et omnibus vertitur in stuporem, quare G. camerario abbatis Cadomensis, qui in multa cordis contritione et humilitate poenitentiae omni satisfactioni se offert, ita vos durum et inexorabilem exhibetis.

Quod hominem interfecerit, non inficiatur; sed quia hoc fecit provocatus ab hostibus, et ob tutelam proprii corporis, mortisque paternae vindictam, plurimum de quantitate criminis receditur. Nam et dominus rex, qui hujusmodi excessus prae cunctis [Col. 0149B] hominibus districte et terribiliter punit, eum ad gratiam suam, et ad solum natale restituit. Porro ubi materialis gladius misericors est, gladius Ecclesiae inhumanus esse non debet; sanctorumque clamat auctoritas, securius nobis esse, si propter misericordiae humanitatem, quam si propter districtiorem justitiam judicemur. Recipe, quaeso, ad poenitentiam hominem humiliatum, et corde compunctum, ne, si forte claudatur ei sinus misericordiae, incidat in desperationis abyssum. Gratius siquidem [Col. 0150A] acceptat Deus poenitentiam peccatoris humilis et contriti [87 1Kb] , quam innocentiam justi tepidi et remissi. Sed et majus gaudium est angelis Dei super uno peccatore poenitentiam agente, quam super nonaginta novem justis, qui non indigent poenitentia [88 1Kb] . Cum in sacro eloquio per ovem innocentia simplicis vitae, per capram vero peccantis immunditia designetur; ovis tamen in lege Domini longe ab ostio tabernaculi jubetur offerri [89 1Kb] . Capra vero, quae pacifica hostia est, in ipso ostio, unde ovis elongata est, immolatur. Sacra enim Scriptura ubique invitat et recipit ad poenitentiam peccatores. Elongantur autem a sanctuario, qui vacuam et torpentem innocentiam ducunt; atque familiarius admittuntur in sinum matris Ecclesiae, qui malitiam per poenitentiam fortiter [Col. 0150B] absterserunt. Vides Dominum comedentem et bibentem cum peccatoribus, et publice protestantem: Non veni vocare justos, sed peccatores ad poenitentiam [90 1Kb] . Habes David, habes Petrum, habes publicanum, habes Paulum, qui primam meritorum gratiam fructuosa poenitentia transcenderunt. Christus exsurgens a mortuis, non suae matri virgini benedictae, sed Mariae peccatrici, de qua septem ejecerat daemonia [91 1Kb] , prius dignatus est apparere [(17) 430Kb] . Capra igitur non abjiciatur ab ostio tabernaculi, sicut [Col. 0151A] ovis, quia Deo et angelis ejus gratior est peccatoris conversio, quam tepida simplicitas innocentis. Si poenitenti sinus misericordiae praecludatur, vereor ne novissima hominis fiant pejora prioribus [92 1Kb] , et anima ipsius propter duritiam vestram a vobis durius requiratur. Tota die petimus nobis peccata dimitti, sicut et nos dimittimus debitoribus nostris. [Col. 0152A] Periculosa est ei oratio Dominica, qui peccata proximo non dimittit. Dimittite, inquit Dominus, et dimittetur vobis [93 1Kb] . Mensura, qua mensi fueritis, inquit, remetietur vobis [94 1Kb] . Id ipsum docet poeta theologus Prosper, dicens:

Det peccatori veniam peccator, ut aequa
   Conciliet Dominum conditione sibi.

[Col. 0153A] Quod si adversus praefatum G. Camerarium aliquid rancoris aut odii concepistis, benigne, quaeso, et charitative remittite. Charitas enim benigna est [95 1Kb] . Neque ullus in vobis charitatis est locus, si adversus proximum rancor vel odium retinetur. Sed nec bene diligimus Deum, nisi diligatur proximus propter ipsum. Dilectio quidem bipartito affectu se dividit, quae a proximo incipiens in Deum se porrigit uniens in eo diversitates affectuum, quem et in quo principaliter causam totius dilectionis instituit. Cum autem velit Dominus diligi propter proximum, non propter se: bonorum enim nostrorum non eget; ab ipsius tamen voluntate non recedimus, si diligimus proximum propter ipsum: imo divinae resistimus voluntati, si proximum non diligimus propter Deum, [Col. 0153B] cum Dominus in eo diligi petat, et sit in negotio diligendi tanquam Christi vicarius. Ex dilectione proximi nostros Deus metitur affectus. Quomodo enim diligimus Deum, quem non videmus, si proximum non diligimus, si proximo non compatimur quem videmus [96 1Kb] ? Sic ergo Deus proximum in participium et societatem dilectionis admittit, ut nec eum sine se, nec se sine illo diligi velit. Nam dilectio nihil prodest nisi combinata sit, omnemque singularitatis calumniam evacuet. Hinc est, quod coccus, qui in veste sacerdotali ponendus erat, bis tingi praecipitur [97 1Kb] . Hinc est, quod Elisaeus doctoris sui spiritum in se postulabat duplicari [98 1Kb] . Hinc etiam pars similae, quae offertur, concrematur Domino in [Col. 0153C] altari, pars autem Aaron et filiorum ejus usibus reservatur; in quibus gemina notatur dilectio, ut nec proximus sine Deo, nec Deus sine proximo diligatur. Si ergo diligitis, imo quia diligitis Deum, odium quod concepistis erga praefatum G. transferatis in dilectionem et gratiam propter Deum.

[Col. 0154A] Vos qui viam perfectionis et inceditis et docetis, non decet fovere odium, nisi quod propheta commemorat: Perfecto, inquit, odio oderam illos. Odium quidem perfectum, sive perfectorum est, si peccatum in homine, non hominem in peccato habeamus exosum. Publice dicitur, et vos tamen id ipsum forsitan ignoratis, quia quidam ex vestris in res ejus haereditarias oculos injecerunt, ideoque contra eum animum vestrum turbant. Vulgo enim dicitur [99 1Kb] : Aqua turbida piscosior est; ipsique de vestra turbatione fructum successionis exspectant. Verumtamen, cum nec Deus nec Ecclesia judicet bis in idipsum, multis absurdum videtur, quod G. post satisfactionem poenitentiae in bonis patrimonialibus puniatur.



EPISTOLA LI. AD JO. [(18) 3Kb] SARISBERIENSEM EPISCOPUM. [A. D. 1170?]
[Col. 0154B]

ARGUMENTUM.---Monet episcopum, ut liberet fidem suam in persolvenda pecunia, si honori suo consultum velit. Deinde ne nepotes suos aequo blandius tractet.

Venerabili Patri, ac domino Jo. Dei gratia Saresberiensi episcopo, P. Blesensis Bath. archidiac., salutem et veritatem.

Certissime mihi promiserat vestra benignitas, quod nepotes vestros infra natale Domini proximum erudiendos mihi mitteretis Parisios, et per eos debitum, quod mihi debetis, annuum solveretis. Exspectans exspectavi Dominum meum, nec intendit [Col. 0154C] mihi [100 1Kb] . Adhuc etiam promissam exspecto gratiam, fortasse sicut Arturum Britannia [(19) 1Kb] , sicut Judaea Messiam. Donatia quidem gratuita prius fuit et liberalis; sed quia in promissione Scripturae vinculum intercessit, ut annuum fieret beneficium, gratiam in necessitatem debiti convertistis. Utinam nunquam [Col. 0155A] fuisset haec pecunia, cujus exspectatio tandiu animum meum torsit; in cujus spe ego diffusiores expensas faciens me debitis usurariis oneravi. Si simplex promissio praecessisset, circumspectius expendissem, et usus fuissem leviter levi verbo. Nunc in libro experientiae lego, quam sancta et efficax sit eruditio evangelicae veritatis. Sit, inquit, sermo vester, Est, Est, Non, Non; nam quod amplius est, a malo est [1 1Kb] . Hoc malum nunc sentio, cui charta episcopi, et vehemens ipsius assertio causam dedit. Verba tamen episcoporum, qui apostolorum sunt filii et haeredes, vim juratoriam in se habent, ut in eis jusjurandum sit, quod est verbum simplex in aliis; et quod in aliis est simplex mendacium, perjurium aut sacrilegium sit in illis. Attendite quid [Col. 0155B] dicat Doctor Ecclesiae: Nunquid, inquit, levitate usus sum, aut quae cogito, secundum carnem cogito, ut sint apud me, Est et Non [2 1Kb] ? Promittentibus et non solventibus convenit vox illa Isaiae prophetae dicentis: Ecce vos ex nihilo, et opus vestrum ex eo quod non est [3 1Kb] . Magna debet esse in promissione discretio; inanis enim promissio multoties de familiaribus amicis sibi comparat inimicos. Porro si cogitatis vestris promissionibus stare, nec mihi accepta, nec vobis honesta est ista dilatio, testimonio poetae:

   [Col. 0156A] Dilatio magna ruina est;
Et mora donandi non leve crimen habet.
Ne dicas amico tuo, dicit Salomon [4 1Kb] . Vade et cras revertere, et dabo tibi, cum statim possis dare. Cras, cras, vox corvina est; nec Deo, nec hominibus grata est promissionis iteratio frequens. Et hoc ipsum credo Salomonem sensisse, cum dicit: Fili, ne iteres verbum in ore tuo [5 1Kb] . Date igitur, reverende Pater, voci vestrae vocem virtutis, et affectus liberales effectus adimpleat, ne labia Evangelio consecrata possit arguere mendacii charta concepta in testimonium veritatis.

Illud autem vehementissime reprehendo, quod nepotes vestros, qui se in castris scholaribus exercere debuerant, fovetis in deliciis, palpatis blanditiis; [Col. 0156B] sciatisque quod haec omnia exinanitio sunt virtutum, et subversio honestatis. Adhuc vita eorum in incerto est, quia bivium Pythagoricae litterae nondum transierunt [(20) 12Kb] ; ideo magis expediret eos corripi quam palpari. Scriptum est: Qui parcit virgae, odit filium [6 1Kb] . Heli cum filiis suis percussus est a Domino, eo quod filios suos minime correxisset: Dilexisti, dixit Dominus, magis filios tuos quam me [7 1Kb] . Hodie pro filiis quos abstulit praelatis Ecclesiae Deus, habere nepotes in dissipationem patrimonii Christi, et in suae salutis dispendium permittuntur [(21) 5Kb] . Perniciosa [Col. 0157A] est minoribus blanda majorum remissio. Ideo dicit Sapiens [8 1Kb] : Filiae tibi sunt, vultum hilarem ne ostendas eis. Vestra benignitas eis ad omnes illecebras frenum custodiae relaxavit. Ideoque vereor, ne vita eorum in primo flore degeneret, sicut in Job legitur [9 1Kb] : Laedetur quasi vinea in primo flore botrus ejus, et quasi oliva projiciens florem suum. Porro enormiter peccat, seque vitae alienae reum constituit, qui pueros in aetate tenera nimia familiaritate et suavibus verbis emollit. Cyrus Persicus, de quo ducentis et decem annis prius praedixerat Isaias, Christo meo Cyro, cujus apprehendi dexteram, ut subjiciam ante faciem ejus gentes [10 1Kb] et regna, Croesum juxta Halym fluvium vicerat: cumque multae illum fecissent victoriae gloriosum, quia [Col. 0157B] tamen gentem Lydorum prius bellicosissimam fecit vacare comessationibus, ludis atque amplexibus, ut sic gentem eviraret acerrimam, a regina Massagetarum Tomyri victus et occisus est: quae cum illius caput in utrem sanguine plenum misisset: Bibe, inquit, sanguinem, quem sitisti. Apprehendite, inquit David propheta, disciplinam, nequando irascatur Dominus [11 1Kb] . Arguite et docete diligentius nepotes vestros, ne causam insolentiae praestet nimis blanda et familiaris affectio. Informentur, quaeso, ad opera honestatis, ne sciant experientia quid sit peccatum, omnisque turpitudinis occasio praecidatur. Judas et Simon, sicut in libro Judicum legitur, regi Bezec, sive Adonibezec, qui eos infestabat, summitates manuum absciderunt [12 1Kb] ; sic [Col. 0157C] et nos motus pubertatis praevenire oportet, atque iniquarum praescindere primitias actionum. Isti sunt parvuli Babylonis, quos ad petram, quae Christus est, oportet allidi. Beatus enim, qui tenebit et allidet parvulos suos, scilicet Babylonis, ad petram [13 1Kb] . Scriptum est enim; quia proni sunt sensus hominis ab adolescentia sua in malum [14 1Kb] . Amputetis igitur prurientem in tenera aetate malitiam: nam et spinarum plantaria facilius evelluntur, antequam coalescant.



EPISTOLA LII. AD R. [(22) 1Kb] CANTUAR. ARCHIEPISCOPUM. [A. D. 1178.]

ARGUMENTUM.---Exponit Cantuar. archiepiscopo, a quo erat ablegatus ad regem, quantam tempestatem [Col. 0158A] in mari sit perpessus; indicat ob beneficia ab eo accepta se nullum defugere laborem. Denique petit orari pro se, ut negotia commissa prospere apud regem transigat.

Charissimo domino suo R. Dei gratia Cantuariensi archiepiscopo, totius Angliae primati, et apostolicae sedis legato, P. Blesens. Bathon. archidiac., salutem in eo sine quo non est salus.

Me nuper ad obedientiam vestrae jussionis accinxeram, jamque licentiatus, et accepta vestrae benedictionis gratia recedebam, cum propter negotia quaedam casualiter tunc emergentia revocastis me, ac firmiter injunxistis, ut vos frequentioribus nuntiis certiorarem de statu meo, et de his, quae mihi in via contingerent. Descenderam ad mare, et navem [Col. 0158B] ascenderam, cumque jam exposuissemus vela ventis, et vitam periculis; ecce nix, grando, imber ac spiritus procellarum coelos obduxerunt caligine, atque in terribiles aquarum montes maris deformavere planitiem. Mirabiles erant elationes maris [15 1Kb] , fluctus enim ascendebant in coelos, et descendebant in abyssos, et anima mea in ipsis tabescebat. Omnes qui in navi erant, moti sunt et turbati sunt sicut ebrius, et omnis sapientia eorum devorata est [16 1Kb] . Ille, qui gubernaculo praeerat, et sedebat in puppi, abjecta arte, et derelicta sede, navem fortuito commisit eventui. Universa patiebantur spiritum vertiginis, spiritum abominationis et nauseae. Non erat qui manus, aut oculos in coelum erigeret; non erat qui porrigeret Deo preces, qui satisfactioni [Col. 0158C] aut poenitentiae se offerret. Jacebant omnes destituti officio membrorum, aut animo consternati, et facti sunt velut mortui. Licet autem tunc aestivale solstitium ad incrementum diei plurimum de noctis spatio recidisset; nunquam tamen nox aliqua adeo longa visa est mihi. Nam a meridie nox ista incepit, quae tempus alienum sibi quadam tyrannide procellosa usurpans in suas tenebras lucem vertit. O nox damnatissima, nec in toto anni circulo computanda, nox turbinis, nox irae, nox horroris et mortis. Tota nocte hac pessima fuimus in corde maris, et quasi in ventre inferni: donec desideratissimus solis ortus nobis clementioris aurae gratiam nuntiavit, placavit mare, qui imperat ventis [Col. 0159A] et mari, statuitque procellam ejus in auram, et siluerunt fluctus ejus [17 1Kb] . Et laetati sumus, quia siluerunt, et quia deduxisset nos Dominus in portum voluntatis nostrae. Ego autem quasi resurgens a mortuis die illa cibum non tetigi, omnem escam abominata est anima mea, ideo perendinavi sequenti die; turbatus namque prae confusione sonitus maris et fluctuum non potui ad plenum de facili respirare. Haec et his similia, quibus pro vobis vehementer affligimur, sollicita deberetis cogitatione revolvere, et pro quiete vestra durissimos labores patientibus affectum compassionis impendere. Verumtamen, sicut publice dicitur, illi, qui in otio apud vos torpent, et qui dies suos in desideriis et voluptatibus ducunt, hi apud vos fructum [Col. 0159B] gratiae uberioris inveniunt, atque in labores eorum ingrediuntur, qui pondus diei et aestus pro vestris necessitatibus portaverunt. Porro ego absens et praesens, munificentiam, vestram semper inveni magnificam vosque tanquam desideria mea praesagiretis, citra omnem postulationem, et supra omne meritum meum me in vestris benedictionibus assidue praevenistis. Eapropter, quoties meam invitaverit operam vestrae necessitatis articulus, non recuso laborem, pro vestro honore paratissimus ire in carcerem et in mortem. Dominus rex in Gasconiam tendit, ego autem diplomate utens eum evestigio sequor [(23) 2Kb] : utinam sic possim currere, ut comprehendam! Vos vero, Pater, oretis [Col. 0159C] Altissimum, ut gratiam in oculis ejus inveniens negotiis vestris prospere et propere consummatis, ad vos cum exsultatione regrediar.

Bene valeant magni rustici nostri, magister G. [(24) 1Kb] et archidiaconus Baiocensis: bene valeant et alii socii nostri, quorum singulorum sum totus, et omnium.





EPISTOLA LIII. AD EPISCOPOS ANGLIAE. [A. D. 1178?]

ARGUMENTUM.---Richardus archiepisc. Cantuar. suis coepiscopis mandat ne exteros episcopos incertae [Col. 0160A] ordinationis sinant episcopalia obire munera, excommunicatosque denuntient, qui pontificis summi bullam, vel episcoporum sigilla adulterant.

RICHARDUS Dei gratia Cantuar. archiep. totius Angliae primas, venerabilibus fratribus et coepiscopis in Cantuariensi provincia constitutis, salutem in vero salutari.

Licet futura omnino vitare scandala non possimus, (necesse est enim, sicut legitur [18 1Kb] , ut veniant scandala); officio tamen nobis et vobis injunctae administrationis incumbit, quantum possumus, scandalorum materiam praescindere, atque maturiore consilio periculis imminentibus obviare. Diu est, quod angelus Satanae transfigurare se novit in angelum lucis, et in vestimentis ovium, atque sub [Col. 0160B] adumbrata simplicitate desaevit ab antiquo lupina rapacitas.

Sed et diebus istis quidam pseudoepiscopi Hibernienses, aut Scoticae linguae simulantes barbariem, cum a nullo impositionem manus acceperint, episcopalia populis administrant. Teste quidem Apostolo: Nemo sumit sibi honorem, sed qui vocatur a Deo tanquam Aaron [19 1Kb] . Illi vero non per ostium, sed aliunde intrantes Ecclesiam Christi commaculant, et, ut vituperetur ministerium nostrum, praesumptione sacrilega dehonestant episcopalis eminentiae sacramentum. Cum enim gratiam sacrae unctionis nunquam acceperint, celebrant ordines, ecclesias dedicant, altaria consecrant, benedicunt abbates, et sic victum et vestitum misere mendicantes, [Col. 0160C] sacramenta nostrae redemptionis miserabilem et lacrymabilem convertunt in quaestum. Quoniam igitur ex talium administratione in Ecclesia Anglicana multiplex occasio scandali jam emersit [20 1Kb] , eosque quorum ordinatio dubia est, sacri canones non admittunt [21 1Kb] , universitati vestrae mandamus atque praecipimus, quatenus per vestras dioeceses generaliter prohibere curetis, ne tales ministrare permittantur episcopalia, qui barbarae nationis sunt, atque ordinationis incertae [(25) 3Kb] . Sicut enim non intelligitur praecessisse dedicatio vel baptismus, [Col. 0161A] ubi de talibus dubitatur [(26) 1Kb] ; ita nec eos reputamus episcopos, quorum consecratio ignoratur. Praeterea, quoniam in his partibus publica falsariorum pestis obrepsit, qui bullis adulterinis, et litteris calumnias innocentibus movent, et statum juste possidentium subvertere moliuntur, providentiae vestrae districte praecipimus, quatenus solemniter denuntiari faciatis excommunicatos singulis festivis diebus eos, qui domini papae bullam, vel nostra et vestra sigilla falsare praesumunt [(27) 2Kb] , eisque consentientes, ut quos a sua malignitate non cohibet propriae judicium conscientiae, saltem frequens denuntiationis iteratio valeat deterrere. Bene valeatis in Christo.



EPISTOLA LIV. AD L. PICTAVIENSEM ARCHIDIACONUM.
[Col. 0161B]

ARGUMENTUM.---Suadet archid. Pictaviensi ne Adelitiam neptem suam invitam compellat ad monasticen, ut matrimonii, ita monastices statum liberam exposcere animi facultatem.

Charissimo amico suo L. Pictaviensi archidiac, [Col. 0162A] P. Bles. Bathon. archid., salutem et intimae dilectionis affectum.

Lamentabiliter conqueritur, et causatur Adelitia neptis vestra, quod eam in monasterium detrudere, et claustrali vultis invitam et renitentem custodiae mancipare. Cogitabat equidem conjugales amplexus, fructumque posteritatis de carnis operibus exspectabat; nunc autem compellitur, sicut dicit, abjurare matris officium, et a primo limine salutatis deliciis vitae et desiderabilibus hujus mundi, se deplorat incurrere perpetuae sterilitatis opprobrium. Sane miror plurimum de prudentia et modestia vestra. Nam cum praefata Adelitia jam aetatem habeat, et ad annos discretionis evaserit, non est, [Col. 0162B] sicut mihi videtur, ad religionis propositum violenter urgenda, maxime cum Scriptura testetur Deo grata non esse coacta servitia. Sed et canonum clamat auctoritas, quia monachum, sive monacham facit propria professio, vel paterna devotio [(28) 9Kb] . [Col. 0163A] Propriae vero professionis vinculo non ligatur [(29) 2Kb] , [Col. 0164A] quia huic professioni, quantum potest, renititur et [Col. 0165A] reclamat. Nec astringit ipsam paterna devotio [(30) 4Kb] , quia non est in laribus patris, sed quasi emancipata per patris mortem, et in alienam potestatem non recidens liberam animi sui adepta est facultatem. Utriusque juris beneficio matrimonia libera sunt: ideoque si matrimonium carnale gaudet libertate indulta, spirituale matrimonium privilegiatum est pleniore gratia libertatis; nam ubi spiritus, ibi libertas [22 1Kb] . Si neptem vestram filio Altissimi desponsare disponitis, scitis quod sponsus sibi exhiberi desiderat mentem sanctam, spontaneam, non coactam. Nam in Genesi [23 1Kb] legitis de desponsatione Rebeccae, quia ejus voluntas diligenter inquiri praecipitur. Sed et Josue [24 1Kb] in optione populi Israel ponit, servire diis Mesopotamiae, aut diis [Col. 0165B] Amorrhaeorum, aut Domino Deo; insinuans servitium non esse meritorium apud Deum, quod praeter liberam arbitrii benevolentiam est extortum. Porro neptis vestra publice protestatur, quod eam inutiliter fatigatis, et ad ipsius conversionem laboratis in vacuum. Esset enim, sicut asserit, ex ipsa conversione perversior, et si millies clauderetur in claustris, ipsa tamen in vestrum dedecus et contemptum tempestivum sibi procuraret egressum. Tenent igitur vos, sicut mihi videtur, labor inutilis, et cura superflua: vereorque ne vobis adaptet aliquis verbum illud Domini: Vae vobis, qui circuitis mare et aridam, ut unum proselytum faciatis, et cum repertus fuerit, facitis eum [25 1Kb] duplo gehennae [Col. 0166A] filium. Desiste itaque ab incoeptis, et si neptis vestra jugum religionis abhorret, atque Deo immortali desponsari detrectat, mortali homini desponsetur: et quae in monte salvari non potest, saltem in Segor [26 1Kb] modica civitate salvetur. Quia tamen plurimum litterata est, ego ipsam adhuc et litteris, et viva voce aggrediar, volens in ea experiri quid in talibus post gratiam Dei possit humana facundia. Humana enim persuasio sine gratia Dei nihil aliud est, quam aes sonans, aut cymbalum tinniens [27 1Kb] . Ille solus donat os et sapientiam, qui dicit: Sine me nihil potestis facere [28 1Kb] . Tu igitur, Domine, benignus aspira, et qui de lapidibus suscitas filios Abrahae, tu auferas ab ea cor lapideum, atque in spiritu timoris Domini immittas ei conversionis [Col. 0166B] et sanctae conversationis affectum.



EPISTOLA LV. AD ADELITIAM MONIALEM.

ARGUMENTUM.---Gratulatur Adelitiae, quod aspiret ad vitam monasticam, et occulte voto se ad ingressum monasterii obstrinxerit. Laudat virginitatem. Hortatur ut perseveret, et perfecte saeculo renuntiet.

Dilectae et praedilectae in Christo ADELITIAE, Magister P. Blesen., salutem in Domino Deo salutari nostro.

Gaudent omnes qui te diligunt, sed et gaudium est angelis Dei, quia in desideriis habes sanctioris [Col. 0167A] vitae propositum. Nam, sicut dicitur, renuntiasti, occulte tamen, fallaci huic saeculo, mundumque relinquere decrevisti prudenter, antequam relinquaris ab eo. Beata es, quae spretis filiis hominum, Filium Altissimi tibi elegisti in sponsum. Rex regum, et Dominus dominantium, ipse est, qui concupivit decorem tuum, ad cujus copulam Propheta te invitat. Audi, inquit, filia et vide, et inclina aurem tuam, et obliviscere populum tuum, et domum patris tui [29 1Kb] . Decor tuus, non in corpore est, sed in mente: Omnis enim gloria filiae regis ab intus [30 1Kb] . Tanto eris acceptior sponso tuo Christo, quanto fueris in veste vilior, in cultu corporis tui abjectior, in sermone rarior, in vultu dejectior, in aspectu verecundior, in incessu maturior. Non est [Col. 0167B] sanctus, ut est Dominus [31 1Kb] , quoniam ipse est Sanctus sanctorum, qui a te nihil aliud postulat, nisi pudicitiae sanctitatem. Scriptum est enim: Gratia super gratiam mulier sancta et pudorata [32 1Kb] .

Utinam ei, qui te per prophetam filiam vocat, dicas, sicut scriptum est: Pater virginitatis meae tu es [33 1Kb] , et ipse tibi illud respondeat, quod alibi legitur: Patrem vocabis me [34 1Kb] , et post me ingredi non cessabis: ingrediens post virginem matrem sponsi: ipsa est enim virgo virginum, quae praecedit. Adducentur regi virgines post eam, proximae ejus afferentur tibi, et adducentur in templum regis [35 1Kb] . Filiae hujus saeculi filiae Babylonis, quae de carnis immunditia sibi destinant successores, in peccato concipiunt, in dolore pariunt, in timore nutriunt, de viventibus semper sollicitae sunt, de morientibus [Col. 0167C] inconsolabiliter affliguntur. Si vis parere, vis perire; partus enim in modum viperae maternos artus onerat et disrumpit, mirumque est quod fetus ille non laceratur et rumpitur: prodiens autem in vallem plorationis et miseriae hujus, a ploratione incipit, et usque in finem hujus brevis et miserae vitae continuat in doloribus dies suos.

Sicut beatus Job [36 1Kb] commemorat dicens: Homo natus de muliere, brevi vivens tempore, repletur multis miseriis. O quanto beatior est eorum earumve [Col. 0168A] conditio, qui se castraverunt propter regnum coelorum, quorum laus est in Evangelio, quibus dulcior est amor Christi quam numerositas filiorum [37 1Kb] ! Audi quid dicat de talibus Isaias [38 1Kb] : Non dicat, inquit, eunuchus: Ecce ego lignum aridum, quia haec dicit Dominus eunuchis: Dabo eis in domo mea, et in muris meis locum et nomen melius a filiis et filiabus [39 1Kb] . Eos vocat eunuchos tam propheticus, quam evangelicus sermo, qui se pro amore Christi voto castimoniae astrinxerunt. Olim dictum est: Crescite et multiplicamini, et replete terram [40 1Kb] . Et: Maledictus, qui non reliquerit semen super terram [41 1Kb] . Ideo filia Jephte tanquam maledicto legis obnoxia, exsortem posteritatis suae pudicitiam deplorabat [42 1Kb] . Verumtamen ex quo venit Dominus legis legem adimplens, [Col. 0168B] non solvens, ex quo vox turturis audita est [43 1Kb] , et praeco pudicitiae Paulus consilium de virginitate dedit, impleverunt nuptiae terram, et pudicitia paradisum. Prudenter egisti, quia pro amore Christi divitias hujus vitae fallaces, et opes proditorias dimisisti. Ipse autem zelator et custos casti cordis et corporis te sanctam, impollutam, et angelicae puritatis sociam conservabit [44 1Kb] . Optime incoepisti: verumtamen non principium, sed finem attendit, qui judicat fines terrae. Sic igitur curre, ut comprehendas. Gloria enim virginum est in fimbriis aureis [45 1Kb] , et se usque in oram vestimenti unguentum benedictionis infundit. Nihil, quaeso, saeculare in corde tuo resideat, sed te totam offeras, ut sis coram Domino placabile holocaustum. Ananias et Saphira in interitum dati sunt [46 1Kb] , quia quaedam de oblatis [Col. 0168C] Domino recidere voluerunt. Renuntia omnino saeculo, et ingredere claustrum. Utere habitu, quem familiariter suscepisti, et cujus susceptionem jam dissimulare non potes. Vota omnium jam tibi praedestinant abbatiam [(31) 2Kb] , et aeternae felicitati divitiae temporales accrescunt. Maturius igitur perfice quod coepisti: nam si Christo illuseris, et irritam feceris primam fidem, cum filiabus Babylonis habitura es sortem, et infamia tua non delebitur in aeternum.



EPISTOLA LVI. AD WALTERUM [(32) 1Kb] ROFFENSEM EPISCOPUM.
[Col. 0169A]

ARGUMENTUM.---Dehortatur Walterum episcopum octogenarium a venandi studio, multis rationibus; et incitat ad imitandam venationem spiritualem, quam apostoli exercuere.

Reverendo Patri ac domino WALTERO Dei gratia Roffensi episcopo, P. Blesen., salutem et patientiam.

Inter angustias constitutus, nescio quo me vertam. Si enim vobis dixero quae dici oportet, incurrere vereor vestrae indignationis offensam; si autem tacuero, ut verbis Job [47 1Kb] utar, os meum condemnabit me, maxime cum taciturnitas mea sit vobis erubescentiae materia, et subversionis occasio. Malo tamen vos offendere, vestrae opinioni consulendo, quam tacere damnabiliter vobis, et ignominiam [Col. 0169B] vestram dissimulare silentio. Certissime noveritis domino papae fuisse suggestum quod, neglecta commissi vobis populi cura, et abjecta omnino gravitate pontificis, vitam vestram canum venationi totam impenditis; nec temperat in vobis senectus maturior delicatae pruriginem levitatis. Jam in vos ipse dominus papa et cardinales gravissimae animadversionis sententiam promulgassent, sed legato, qui in proximo venturus est, et rei inquisitionem, et exsecutionem sententiae commiserunt. Non decet, amantissime Pater, virum octogenarium se talibus immiscere, nedum episcopum: quem nec etiam juventus a talibus excusaret [(33) 3Kb] . Legimus quia Nicolaus papa suspensionis et excommunicationis sententiam [Col. 0169C] in Lanfredum episcopum ferri censuit, quia venaticam artem exercebat, licet ille excusabilior esset beneficio juventutis. Ab exordio mundi percurrite sanctorum Patrum seriem. Venite ad patriarchas, [Col. 0170A] accedite ad duces, descendite ad judices, vitam sanctorum regum et prophetarum atque sacerdotum inspicite, nullumque eorum invenietis venationi studium impendisse. Piscatorem sanctum legi, dicit Hieronymus, venatorem non legi. Nam si beatus Eustachius legitur quandoque fuisse venator, sed et Matthaeus quandoque telonearius fuit [48 1Kb] , et Paulus Ecclesiae persecutor [49 1Kb] . Nemrod robustus venator ipse est, qui in terra Sennaar aedificavit Babel, ubi linguarum schisma factum est, et confusio labiorum [50 1Kb] . Esau, dum officium venationis exsequitur, gratia primogeniturae et paterna benedictione fraudatus est [51 1Kb] . Si curratur ad inventionem et initia venaticae artis, patebit ex ipsa inventione sua damnabilis. Hujus enim artificii, aut potius [Col. 0170B] maleficii legitur fuisse inventrix gens Thebana, foeda parricidiis, detestanda incestibus, insignis fraude, nota perjuriis. Deriserunt eos Athenienses, fingentes sub quodam involucro Dardanum venatorem raptum ad pocula, et a poculis ad illicitos et infames amplexus. Ut de sanctis Patribus taceam, vix in numero virorum illustrium poterit inveniri, qui exercuerit artem venaticam gratia voluptatis.

Fixerit aeripedem cervam licet, aut Erymanthi
Pacarit nemora [52 1Kb]
victor Alcides: si auctor Romani generis cervorum corpora fudit, si Meleager aprum stravit Calydoniae vastatorem; isti in hoc non privatae voluptati sed utilitati publicae serviebant. Quae tamen comparatio est gentilium ad sacerdotem Christi, qui mortis cruciatus [Col. 0170C] praeeligere debuisset, antequam ad talia posset cogi? Sane aliud venationis genus vobis ex officio incumbebat, in qua subjectorum est salus et gloria [Col. 0171A] praesidentis. Dicit enim Dominus per prophetam [53 1Kb] : Ecce ego mittam venatores, et venabuntur in omni monte. Praelati siquidem Ecclesiae venantur in omni monte, dum animas aberrantes quasi in praedam ad obsequium Christi rapiunt in eminentia scientiae et doctrinae. Apostoli missi in orbem terrarum increpabant feras arundinis [54 1Kb] , dum ad instar magistri sui Pharisaeorum hypocrisin, et figurativam caeremonialium observantiam reprobantes, una die multa millia hominum venabantur ad fidem. Utinam huic venationi velitis operam dare, longique temporis jacturam, quod in vanitates evanuit, fructu vitae melioris et eruditione populi compensare! Agite, quaeso, ut adventum legati castigatior in vobis vita praeveniat: veniet enim in spiritu vehementi [55 1Kb] , [Col. 0171B] non ut aedificet, aut plantet, sed ut destruat et evellat [56 1Kb] . Noveritis autem quod in Ramis palmarum accepi licentiam a domino papa et fratribus ejus, atque sequenti die iter arripui veniendi. Legatus autem ea, quae viae et legationi suae erant necessaria cum omni instantia procurabat. Festino ad dominum regem post hujus viae pericula et labores, magnas apud ipsum fatigationes exspectans. Bene valeatis.



EPISTOLA LVII. AD AMICUM G. DE ALNETO [(34) 1Kb] .

ARGUMENTUM.---Amico suo, existimanti se post monasterii ingressum a tentationibus fore liberum, ostendit monachos magis esse tentationibus obnoxios quam saeculares, sed fortiter contra eas certandum. [Col. 0171C] Deinde cantilenam illi transmittit graphice luctam carnis et spiritus exprimentem, ut ea taedium fallat.

Charissimo socio et amico G. de Alneto, PETRUS Blesensis Bathon. archidiaconus, salutem et in Domino confortari.

Ea inter nos ab adolescentia coaluit dilectionis affectio, quam in cognationibus nec vinceret sanguis, nec natura transcenderet. Hoc in magno rerum discrimine frequenter expertus sum: qui si corporis invaletudine, aut aliis hujus vitae molestiis laborarem, astitistis mihi adjutor fidelissimus, et officiosissimus consolator. Ego etiam tua semper infortunia mea feci, atque inter casuales eventus sortem meam tuo statui amica vicissitudine te communicatione [Col. 0171D] gratissima coaptavi. Dicis te sanctioris vitae propositum ideo specialiter elegisse, ut hujus saeculi tentationes evaderes; nunc autem lamentabili [Col. 0172A] conquestione deploras, te in ipso religionis ingressu longe miserius quam prius tentationibus circumseptum, tuamque carnem ex ipsa sui servitute legi spirituali contumacius repugnare. Nonne legeras, quia vita hominis tentatio est, et militia super terram [57 1Kb] ? Sapientia dicit: Fili, accedens ad servitutem Dei, sta in justitia et timore et praepara animam tuam ad tentationem [58 1Kb] . Mundus adversus desertores suos fortius pugnat, et egredientes vitae saecularis illecebras gravior congressus exspectat; nam et in exitu Israel de Aegypto Pharao vehementius excandescit [59 1Kb] , et Satanas egrediens ab homine, quem ab infantia tenuerat, ipsum gravius affligendo discerpit [60 1Kb] . Turbo movetur, ut Elias rapiatur in coelum [61 1Kb] ; nec adversus Benjamin praevalet Israel, [Col. 0172B] donec multorum millium occisione purgetur. Communis cursus vitae praesentis est tentationibus apprehendi. Nam ad virtutis exercitium Hierosolymitis relictus est Jebusaeus [62 1Kb] ; et Apostolo spiritus Satanae datus est, ne revelationibus extollatur [63 1Kb] . Arenam pugnae ancipitis ingressus es, in qua non apprehendes bravium, nisi curras, non coronaberis, nisi pugnes [64 1Kb] . Dominus autem fortitudo plebis suae, Dominus virtutum, Dominus fortis et potens in praelio [65 1Kb] , ipse doceat manus tuas ad praelium, et digitos tuos ad bellum. Ipse, si tentari te permittet, faciet cum tentatione proventum [66 1Kb] ; pressurae tuae, quasi aquarum, quae praeterierunt, non recordaberis: cumque te consumptum putaveris, orieris ut Lucifer [67 1Kb] , [Col. 0172C] ac de infirmitate proficies ad coronam, de pusillanimitate spiritus ad triumphum. Quod autem amatoria juventutis, et adolescentiae vestrae ludicra postulas ad solatium taediorum, consiliorum non arbitror, cum talia tentationes excitare soleant, et fovere. Omissis ergo lascivioribus cantilenis, pauca quae maturiore stylo cecini tibi mitto, si te forte relevent a taedio, et aedificent ad salutem.


CANTILENA DE LUCTA CARNIS ET SPIRITUS.


Olim militaveram, etc. [Vide inter carmina Petri Blesensis, infra.]


Qui habet aures audiat, etc. [Vide ibid.]



EPISTOLA LVIII. AD REGINALDUM [(35) 1Kb] BATHONIENSEM EPISCOPUM. [A. D. 1180.]

[Col. 0172D] ARGUMENTUM.---Graviter expostulat cum Bathon. episcopo, quod contra ordinem juris vicearchidiaconum suum ab officio suspenderit; omnesque [Col. 0173A] occasiones quaerat sibi nocendi ob aes alienum non dissolutum.

Dilecto et praedilecto domino et Patri suo R. Dei gratia Bathon. episcopo, P. Bles. Bath. archid. suus, cum salute obedientiam devotissimam.

Vestrae indignationis litteras, imo tonitruum legi, in quibus anima mea turbata est valde, et cor meum dereliquit me. Verumtamen, ut verbo prophetae utar [68 1Kb] , invenit servus tuus cor suum, ut oraret te. Oro itaque, quod quasi impetrata edicti venia dimittas me prius ut glutiam salivam meam, et plangam paululum dolorem meum, non superbe arguens, sed devote respondens, interdum tamen ex vehementia doloris aliquid durius interponens. [Col. 0173B] Si ergo ex abundantia cordis verba mea quandoque cursum devotae humilitatis excesserint, indulgeat mihi liberalitas vestra; quia, sicut sapiens dicit [69 1Kb] , Fervor iracundiae, et indignationis impetus non est in hominis potestate. Ignoscite misericorditer suum agnoscenti excessum, quia inter primitiva legum cunabula didicistis, quod sanctitas episcopo derelinquit gloriam ignoscendi. Scio quia quaeritis occasiones adversum me, atque proditoria suggestione inductus contentionis materiam suscitatis. Amantissime Pater, ut verbo Job utar, nolo multa fortitudine contendas mecum, aut magnitudinis tuae mole me premas [70 1Kb] . Proponas contra me aequitatem, et appendantur in statera iniquitas mea, et malum quod patior. Si [Col. 0173C] aperires oculos tuos ad justitiam adversus eum cujus delictum arguis, doleres te graviter deliquisse juxta testimonium Salomonis: Non est in litigio dehonestandus amicus [71 1Kb] : nam ejus dehonestatio facile resarciri non potest. Frequenter legistis in libro experientiae, quot pericula, quot labores pro vobis tulerim, quam sollicitam, et quam efficacem promotioni vestrae operam dederim [(36) 1Kb] . Si consilia nostra secretiora recolitis, scitis certissime quod neque mors neque gladius, neque ulla turbationis occasio a vestra dilectione separare me debuit. Verumtamen, cum fortis sit dilectio ut mors [72 1Kb] , fortior dilectione adulatio mihi vos abstulit: si tamen eum mihi potuit auferre, [Col. 0173D] quem patet, sicut ex praesenti eventu constat, me nullo tempore habuisse. In absentia mea citra omnem solemnitatem juris prohibitiones vestras contra me fecistis minus synodales in synodo, quae in eo duntaxat mihi molestae fuerunt, quia vestrae iracundiae impetum, et episcopalis eminentiae intemperantiam monstraverunt. Vicearchidiaconum meum, cum omni satisfactioni et justitiae se offerret, in mei nominis contumeliam suspendistis. Videte [Col. 0174A] si juste judicastis, qui judicatis orbem terrae: recolentes, quia et judices judicaturus est, qui judicat fines terrae. Non ita in Lateranensi concilio didicistis: ubi in omni sententia excommunicationis, aut suspensionis ferenda, prima et secunda, et tertia erat admonitio praemittenda. Illa etiam privilegialis Ecclesiae Romanae protectio, quam sub tegmine alarum vestrarum impetravi, et quae tempore concilii Lateranensis [73 1Kb] longe plenius et solemnius mihi roborata est, a vestrae benignitatis memoria non debuerat excidisse: in qua mihi specialiter est indultum, ut nec archiepiscopus, nec episcopus, me aut meos excommunicet, aut suspendat, nisi publice convictos, aut in jure confessos. Ut tamen verbis Job utar: si habuero quidpiam justitiae, non respondebo, [Col. 0174B] sed Dominum et judicem deprecabor [74 1Kb] , etiamsi occiderit me, sperabo in eo [75 1Kb] . Illud mihi ad cumulum doloris accedit, quod pro viginti solidis, quos vobis debebam, suscitata est ista dissensio, qui tamen solvendo eram per gratiam Dei, si ducentas marcas vel amplius debuissem. Nunquid, quaeso, fuisset ista pecunia, quae a me elongavit amicum et proximum? accuso autem potius adulatorum malitiam, quorum venenosa suggestio gratiam domini mei pervertere mihi potuit in odium et rancorem. Illud autem pro certo noveritis, me dedisse in mandatis Arnoldo Bathoniensi, et Azoni de Paterne, cujus promotioni toto corde congratulor, ut vobis vice mea de debito responderent. Sane, si [Col. 0174C] me vinculo fidei aut obligatione chirographi super hoc debito astrinxissem, suffecisset quod feceram. Nam ex auctoritate Chalcedonensis concilii, et Gelasii papae, atque Augustini, fidei suae aut promissionis non incurrit periculum, qui ab eo quod debuit, ut liberaretur, effecit. Verumtamen, ut verbo regis Samariae utar, quaeritis adversum me occasiones [76 1Kb] . Occasiones autem in promptu sunt. Ego qui reliqui, ne vos offenderem, quod pretiosius et gloriosius habebam inter omnia quae mihi contulerat fortuna clementior, antequam graviter offendamini mihi, paratus sum Angliam, et omnia beneficia Anglicana relinquere, atque omnes ambitionis nexus, quae utinam nec in me, nec in vobis regnaret, abrumpere. Non abhorreo paupertatem, [Col. 0174D] in qua ditior fui et felicior, quam in divitiis maledictis. Si me perdideritis semel, me perdidisse forsitan dolebitis, et gravius feretis illius absentiam, cujus nunc praesenti obsequio uti, vel dedignamini, vel nescitis. Apud vos omnia in contrarium mihi cedunt: dum enim honorificentiae et promotioni vestrae totus insudo, totus immorior, vos super dolorem vulnerum meorum addere non cessatis. Ego autem omnia aequanimiter sustinebo, [Col. 0175A] nec ponam os meum in coelum, nec loquar adversus Dominum meum, nec adversus Christum ejus: sed, ut in humilitate Job [77 1Kb] universa concludam, qui flagellat, occidat me semel; qui coepit, ipse me conterat: solvat manum suam, et succidat me, et haec sit consolatio mea, ut affligens me dolore non parcat. Vale.



EPISTOLA LIX AD R. BATHONIENSEM ELECTUM.

ARGUMENTUM.---Multis rationibus et exemplis inducere conatur R. Bathoniensem electum, ut M. Henricum de se alias optime meritum, in gratiam a qua exciderat recipiat, et Simonem adulatorem et calumniatorem pessimum a sua societate arceat.

Reverendo domino et amico Re. Bathoniensi electo, suus P. Blesensis, salutem et temperantiam.

[Col. 0175B] Rogatus vos rogare compellor. Verumtamen, etsi mille preces meam instantiam praevenissent, teneor pro amico meo apud vos humiliter supplicare: cujus merita si recoleretis, nec mea nec alienae intercessionis debuerat suffragia mendicasse. Ipse est, qui se pro vestris necessitatibus toties periculis maris exposuit, qui quandoque, cum montes Cyllenii clausi essent, pedesque nostros apud terminium aeris intemperies defixisset, et strata montium mortuorum cadaveribus plena essent, ipse quasi inter mortuos liber [78 1Kb] in Italiam pro mandato nostro transalpinare non horruit, expletisque negotiis vestris cum comite Maurianensi, ad vos in eadem tempestatis insania diplomate utens remeavit. Tanti [Col. 0175C] obsequii memoriam, nec diuturnitas temporis, nec offensae grandis enormitas exsufflasse debuerat, nedum proditoria suggestio vestri Simonis, cujus praecipua est intentio, ut vos sibi totum singulariter vindicet, et auferat universis. Miror qualiter ad verbum vilis adulatoris potuistis ita excandescere adversus hominem gratissimae opinionis, et fidei approbatae, nisi quia lingua adulatoris turbare omnia potest, cujus contagio semper est malum, verba autem oris ejus iniquitas et dolus [79 1Kb] . Ille olei venditor, qui caput vestrum impinguat adulationibus ac demulcet, magistro Henrico non minus impudenter quam imprudenter objecit, quod consilia vestra dolose publicaverat. Magister vero Henricus mendacii eum redarguens, verbum suum pugno in ejus [Col. 0175D] dentibus confirmasset, nisi vestrae, qui praesentialiter aderatis, reverentiae detulisset, zelo etiam justitiae potius quam iracundiae provocatus in vos quaedam amaritudinis verba protulit, qui hominem reprobatae opinionis in ignominiam vestrae domus, et communem omnium injuriam fovebatis. Ideo abjecistis eum a facie vestra, longique merita temporis, et debitum retributionis fructum momentanea delevit offensa. Non sic decuit facere virum, quem elegit Deus in sacerdotem sibi, quem oportet ex officii debito patientiam et misericordiam polliceri. [Col. 0176A] Si magister Henricus ex motu animi minus circumspecte, aut durius forte locutus est, scitis quod motus animi non sunt in hominis potestate: quodque fit, vel dicitur ex calore iracundiae, non prius debetis revocare ad animum, quam constiterit vobis ex animi judicio processisse. Ponatur, virum approbatae opinionis aliquid dixisse intemperantius, aut lubrico linguae, aut facilitate consilii, aut calore iracundiae, sive alio quolibet motu animi, vestra intererat omnia aequanimiter dissimulare et pati. Sic enim juxta Apostoli doctrinam his, quae putamus ignobiliora membra corporis abundantiorem honorem circumdamus [80 1Kb] . Sic mater infirmiorem filium tenerius diligit. Sic paterfamilias filium prodigum benignius recepit [81 1Kb] . Sic oleum charitatis, sic amor [Col. 0176B] Dei plenius et exuberantius in vasa misericordiae se diffundit. Sacra imperatorum constitutio nihil durum aut asperum in talibus constituit: nam si hoc ex levitate processit, contemnendum; si ex insania, miseratione est dignissimum; si ex injuria, remittendum. Julius Caesar [82 1Kb] primus et potentissimus imperator, cum iniquissime ferret calvitium, ac deficientem capillum a cervice revocaret ad frontem, ab irato milite dictum est ei: Facilius est, Caesar, te calvum non esse, quam me in acie quidquam egisse vel acturum esse timidius: quod et imperator patienter admisit [83 1Kb] . Cum Augusto Caesari fuisset objectum quod adoptionem avunculi sui Julii Caesaris ignominiosa corporis sui prostitutione [Col. 0176C] meruerat, animi sui motum convertit in risum [84 1Kb] . Eidem cum objectum esset a quodam ob sui brevitatem corporis, quod nanus erat; ipse vero, grandiusculis esse calceamentis utendum, cum animi tranquillitate respondit. [85 1Kb] Aristippus a quodam sibi maledicente recedens: Ut tu, inquit, linguae tuae, sic ego aurium mearum sum dominus. Antisthenes etiam cujusdam improperia vilipendens: Auditus, inquit, debet esse lingua robustior, cum singulis hominibus una sit lingua, sed aures binae. Si ergo fidelissimus vester ex confidentia amicitiae, aut forte correctionis intuitu vobis spiritu liberiore locutus est, totum, quaeso, aequanimiter supportetis, recolentes quia testimonio sapientis [86 1Kb] : Lubricum linguae non est facile trahendum in poenam. [Col. 0176D] Et quis, quaeso, in Graecia fuit potentior aut eminentior Alexandro? Ei tamen Antigonus fregit citharam, abjecitque dicens: Aetati tuae jam regnare convenit, pudeatque in corpore regio voluptatem luxuriae dominari. Scipio [87 1Kb] Africanus in armis potentissimus, cum quidam eum minus pugnacem argueret: Imperatorem, inquit, genuit me mater mea, non bellatorem. Nonne magister Henricus justissime adversus infamem illum motus est, cum ei notam proditionis inureret? vix crederem hominem tam integri sensus ad hanc ineptiam fuisse [Col. 0177A] delapsum, ut secreta sibi commissa detegeret, teste Ovidio [88 1Kb] :

Eximia est virtus praestare silentia rebus,
   At contra gravis est culpa tacenda loqui.

Verumtamen secreta divitum occultari non possunt. Avis enim coeli, sicut Salomon dicit [89 1Kb] , portabit verbum; et qui habet pennas, annuntiabit sententiam. Ideoque res discriminis est divitum communicare consiliis. Si quid enim per incuriam evolaverit, secreti conscio imponetur, et quod te solum scire credideras per mercatoria et tabernas circumquaque plebescet. Audi testimonium Aquinatis poetae:

O Corfidon, Corydon, secretum divitis ullum
[Col. 0177B] Esse putas? servi ut taceant, jumenta loquentur.
Et canis, et postes, et marmora; claude fenestras.
Vela tegant rimas, junge ostia, tollito lumen
E medio, clament omnes, prope nemo recumbat.
Quod tamen ad cantum galli facit ille secundi,
Proximus ante diem caupo sciet [90 1Kb] .

Si tonsor Midae terrae secretum suum latenter infodiat, succrescet arundo; quae cantando deducet in publicum, quia

Auriculas asini Mida rex habet [91 1Kb] .

Pallas Erichthonium [92 1Kb] suum occultare non potuit, quin ipsum cornicis garrulitas publicaret. Cur igitur suggestione detractoris Deo odibilis praesumitis adversus hominem innocentem, cujus fidem et [Col. 0177C] industriam toties in libro experientiae didicistis? Probabilius est illum delatorem vestrum malitiose divulgasse consilium, ut sic magistro Henrico, qui arcani conscius erat, crimen impingeret, et inter vos zizania, atque scandalorum materiam seminaret. Omni igitur rancore deposito, magistrum Henricum in vestram gratiam revocetis. Scitis enim quod jucunda est ejus societas, vita commendabilis, familiaritas fructuosa. Jam alii domino adhaesisset, qui tempestivius, et uberiore manu suis erat meritis responsurus; sed eum blando sermone detinui, donec videam, utrum reprobata illorum familiaritate, qui dicunt bonum malum, et malum bonum [93 1Kb] , eos socialius velitis admittere, quorum fides integra non vacillat. Scriptum quippe est: Qui tangit [Col. 0177D] picem, inquinabitur ab ea [94 1Kb] : corrumpuntque prava consortia bonos mores [95 1Kb] . Josaphat, qui de transacta vita multis praeconiis commendatur, de societate Achab iniqui regis graviter a Domino increpatur: Impio, inquit Propheta [96 1Kb] , praebes auxilium, et iniquo amicitiis conjungeris: ideoque iram Domini merebaris, sed bona opera inventa sunt in te, eo quod lucos de terra Juda succideris. Id ipsum objicitur vobis; qui in vestrae familiaritatis sacrarium hominem admisistis, cujus os maledictione et amaritudine plenum est, et qui veneno et malitia linguae [Col. 0178A] suae jam multos eliminavit a vobis; et sicut publice dicitur, quibusdam non solum exitum, sed exitium procuravit. Certe figmenta ipsius non debuerant vos movisse: sed nescio qua depravatione naturae delicatae aures divitum gratius acceptant mendacis et meretricantis linguae blanditias, quam apertum testimonium veritatis. Nam juxta Satyricum pravus adulator,

   Cum facilem stillavit in aurem
Exiguum de naturae patriaeque veneno,
Continuo cunctos adigit, qui vera loquuntur [97 1Kb] .

Filii hominum, dentes eorum arma et sagittae, et linguae eorum gladius acutus [98 1Kb] ; linguis suis dolose agebant; judica illos, Deus [99 1Kb] . Isti sunt ranae in penetralibus regum ipsorum [100 1Kb] , id est garruli et loquaces [Col. 0178B] in domibus magnatum. Isti sunt coenomyiae, et sciniphes, qui occulte pungunt. Video quod lingua dolosa cor vestrum pessime depravavit. Sed utinam ad dolosam linguam apponantur sagittae potentis acutae [1 1Kb] , id est judicia Domini, ut linguas vestrorum prohibeatis a malo, et labia eorum, ne loquantur dolum [2 1Kb] . Judicium siquidem justissimum Dei fuit, ut primus homo exsularet a paradiso, quia divina jussione contempta inimico adulanti consensit. Recolentes igitur, domine et amice charissime, quia testimonio Salomonis, Meliora sunt amici diligentis verbera, quam blanditiae adulantis verba seu verbera [3 1Kb] , magistri Henrici referatis ad gratiam; et juxta formam eruditionis evangelicae, sic in vestra patientia possideatis animam vestram [4 1Kb] , [Col. 0178C] ut nullam in animo vestro de praeteritis foveatis offensam.


Nam vidua est virtus, quam non patientia firmat.

Promitto autem vobis quod in magistro Henrico invenietis fidele obsequium, integram amicitiam, obedientiam promptam, et salubre consilium. Bene valeat dominus meus, et omnes qui diligunt eum ex affectu et in veritate!



EPISTOLA LX. AD MAGISTRUM R. AMICUM ET SOCIUM.

ARGUMENTUM.---Amico conquerenti ab episcopis eorum nepotes ex patrimonio Christi ditari, et non pauperes virtutis studiosos, declarat veterem hanc esse querelam, paupertatem autem divitiis longe praeferendam.

[Col. 0178D] Charissimo socio et amico magistro R., P. Bles., salutem et spiritum fortiorem.

Causaris et arguis episcoporum nequitiam, qui circa parentum promotionem sunt adeo singulariter occupati, ut nihil aliud affectent, aut somnient, atque indigentiam scholarium vel in modica visitatione non relevent. Purpurata incedit parentela pontificum et elata de patrimonio crucifixi in superbia et in abusione [5 1Kb] ad omnes vitae saecularis illecebras se effundit. Non attendunt quid deceat, dummodo quid placeat assequantur; cumque eis ad [Col. 0179A] votum omnia succedant, et in contrarium succedant omnia his qui soli militant honestati, divinam in temporalibus providentiam desipere, aut dormitare conquereris. Amice, vetus querela est: et haec regis ac prophetae David animum quandoque concussit. Cum enim pressuras justorum aspiceret, videretque iniquos ad omnes hujus vitae concupiscentias licentius evagari, quaerebat si utique esset fructus justo, et si esset Deus dijudicans iniquos in terra [6 1Kb] ; prius dubitat et vacillat, et recurrens ad occulta judicia Dei, tandem nodum quaestionis implicitae diligenter evolvit. Mei, inquit, pene moti sunt pedes, pene effusi sunt gressus mei, quia zelavi super iniquos pacem peccatorum videns. In labore hominum non sunt, et cum hominibus non flagellabuntur. [Col. 0179B] Ideo tenuit eos superbia. Ecce enim peccatores ipsi, et abundantes in saeculo obtinuerunt divitias. Et dixi: Ergo sine causa justificavi cor meum, et lavi inter innocentes manus meas? Et fui flagellatus tota die, et castigatio mea in matutinis. Existimabam, ut cognoscerem hoc, labor est ante me, donec intrem in sanctuarium Dei, et intelligam in novissimis eorum. Verumtamen propter dolos posuisti eis, dejecisti eos dum allevarentur. Quoniam facti sunt in desolationem, subito defecerunt, perierunt propter iniquitatem suam [7 1Kb] . Singula possemus prosequi diffusiore tractatu, sed publicae expositioni littera se exponit: insinuans qualiter divitiae proditoriae et fallaces decipiunt amatores suos, quos [Col. 0179C] dolose erigunt, ut cum dolore prosternant. Isti sunt, qui fines suos in infinitum producunt, quorum finis interitus sine fine. Beatus Job eadem dubitatione motus varios divitum successus enumerat, et in his alti consilii judicium et justitiam divinae dispensationis assignans, omnem scrupulum dubitationis elaqueat. Quare, inquit, impii vivunt, sublevati sunt, confortatique divitiis? Semen eorum permanet coram eis, propinquorum turba et nepotum in conspectu eorum domus securae sunt et pacatae, et non est virga Dei super eos. Bos eorum concepit, et non abortivit: vacca peperit, et non est privata fetu suo. Egrediuntur quasi greges parvuli eorum, et infantes eorum exsultant lusibus. Tenent tympanum et citharam, et gaudent ad sonitum organi [8 1Kb] . Ducunt in [Col. 0179D] bonis dies suos et in puncto ad inferna descendunt. Ecce quomodo dati sunt in desolationem, et dejecit eos consilium Altissimi, dum allevarentur. Datae sunt eis divitiae in laqueum, et deliciae in capturam. Enormiter periculosum est transitoriae voluptatis, et mortis aeternae commercium, testimonio ethnici:

nocet empta dolore voluptas [9 1Kb] .

Verumtamen plus quam nocere est, vitam in morte, et mortem in doloribus aeternare. Audis [Col. 0180A] David et Job multiplicem divitum gloriam recensentes, et momentaneae felicitatis infelicissimum finem. Unde et beatior in sua miseria reputandus est pauper, quam dives in opibus sophisticis, et gloria seductrice: cumulus enim deliciarum in cumulum miseriarum transiturus est, quarum cruciatus ille impatientius sustinebit, qui diutius et delicatius hujus vitae desiderabilibus assuevit. Illi evangelico diviti, qui ad refrigerium linguae ardentis digitum Lazari postulabat, dictum est: Recordare, fili, quia recepisti bona in vita tua, et Lazarus similiter mala [10 1Kb] . Nonne putas eum tunc habuisse in desideriis multa sustinuisse aspera, ut vel in modico remissius ei fieret gehennale incendium? verumtamen post exitum hujus vitae dolor [Col. 0180B] aeternus cum poena temporali non transibit: nam in inferno nulla est redemptio. Cumque locus ille viam praecludat ad meritum, compensationis etiam beneficium non admittit. Noli, quaeso, affectare divitias, quae te fugiunt, et, ubi affluunt

plus aloes, quam mellis habent [11 1Kb] ,
et in fine ad infinibilem mortem ducunt. Sit tibi paupertas ipsa solatio, quae et viventem liberrimum facit, et securissimum morientem. Pauci divites moriuntur, qui in exitu hujus vitae non desiderent fuisse pauperrimi. Ideoque et plerique providentiae oculum dirigunt in futurum, spiritualem ducentes in divitiis paupertatem. David in regali solio sedens, inquit: Domine, inclina aurem tuam et exaudi me, quoniam inops et pauper sum ego [12 1Kb] . Et alibi: Pauper [Col. 0180C] sum ego, et in laboribus a juventute mea [13 1Kb] . Elegans et praeclarum Dei donum est paupertas, si tamen hanc inter Dei dona computare dignetur impatiens et ambitiosa temeritas. Hujus doni gratiam intellexerat ille Senecae nepos Lucanus referens securitatem animae pauperis inter bella civilia:

   O vitae tuta facultas,
Pauperis angustique lares, o munera nondum
Intellecta Deum: quibus hoc contingere muris,
Aut templis potuit, nullo trepidare tumultu
Caesarea pulsante manu.

Nabuzardan in subversione Jerusalem cunctis pauperibus in pace dimissis, solos divites captivavit [14 1Kb] . Christus domum reguli rogatus intrare [Col. 0180D] noluit, ne videretur divitias honorare [15 1Kb] . Tu qui in episcopos nunc desaevis, cito episcopaberis dante Domino, erisque, si bene te novi, scholaribus illius temporis publicae detractionis occasio. Nam et illi, qui dulce lignum jam adepti sunt, quandoque dum scholariter militarent, linguas procaces acuerunt in episcopos, et telam, quam hodie ordiris, longo tempore texuerunt. Certissime autem scio quod ex quo rapieris ad cathedram, rapietur a corde tuo scholaris vitae memoria; subito nepotum [Col. 0181A] tuorum pullulabit affectio [(37) 4Kb] , de maritandis neptibus anxie cogitabis: nec in beneficiis attendes meritum, nec in matrimoniis paritatem [(38) 2Kb] , atque in hac insania singulariter aestimabis plenitudinem voti tui, si muliercularum degenerum vilitate titulos alienae nobilitatis inficias, et personis infamibus contamines domum Dei. Vale.



EPISTOLA LXI. AD R. [(39) 1Kb] SARESBERIENS. ARCHIDIAC.

ARGUMENTUM.---Dehortatur R. archidiaconum a vanitate aucupii; tum quid ratione officii non avium, sed ovium curam susceperit; tum quia brevi sit ad episcopatus dignitatem evehendus.

Charissimo domino suo R. Saresber. archid., P. Blesen., salutem in Deo salutari nostro.

[Col. 0181B] Quia, teste Hieronymo [16 1Kb] , nescio quid latentis energiae viva vox habet, prius viva voce, et devota [Col. 0182A] supplicatione vos monui, deinde litteris, ut parcius indulgeretis avium curialium vanitati. Scio quia, teste Apostolo, omnis creatura subjecta est vanitati non volens [17 1Kb] . Unde et Propheta conquerendo, exclamat: Filii hominum, usquequo gravi corde? ut quid diligitis vanitatem, et quaeritis mendacium [18 1Kb] ? verumtamen vos, qui jam induistis arma poenitentiae, et arripuistis propositum sanctitatis, affectare non decet vanitates et insanias falsas [19 1Kb] . Non bene conveniunt cilicium et accipiter, afflictio carnis et exercitium voluptatis. Reges gentium, et qui dominantur eorum, quia litteralis scientiae solatio uti, aut nesciunt, aut non possunt, per avium solatium de immanium sollicitudinum mole sibi aliquid quandoque furantur: nam testimonio Prophetae [20 1Kb] , [Col. 0182B] hi sunt, qui in avibus coeli ludunt. Juxta veteres [Col. 0183A] historias Ulysses aves armatas intulit Graeciae ad eorum solatium, quorum parentes in acie Trojana ceciderant; noluit tamen vir prudens hac vanitate filium suum Telemachum occupari. Qua igitur audacia hoc in se praesumet Christi discipulus et professor quod in filio suo gentilis abhorruit [21 1Kb] ? A quibusdam dicitur Machabaeus domesticasse accipitres in avium capturam; sed hac vanitate omnino abjecta, se bellis et morti exposuit, ut paternas leges erigeret, caeremoniasque innovaret, et mundaret sancta, debitum templo honorem redderet, et decorem suae genti, et amissam restitueret libertatem. Hujus equidem aucupii genus laboriosissimum est, sumptusque quos exigit, suorum successum commoditate non redimit [22 1Kb] . Cum Marcellus nepos [Col. 0183B] Augusti sollicite versaretur in avibus capiendis, quaesivit ab eo Virgilius utrum mallet avem armari in avium praedatione, aut muscam in exterminationem muscarum. Relata ad avunculum quaestione, praeelegit muscam, quae a Neapoli abigeret muscas universas, cujus petitionem effectus implevit. Mallem vos habere muscam Virgilii, quam has sumptuosas aves, quae in lege Domini ab ejus sacrificio prohibentur [23 1Kb] : et quae ex quadam degeneris naturae corruptela hoc habent, ut fortior sit in eis sexus muliebris, quam masculinus [(40) 1Kb] . Si igitur es Christi discipulus et professor, desinite, quaeso, currere et clamare post voluptuosas aves. Currite et clamate post eum qui bene currentes dirigit, [Col. 0183C] qui devote clamantes exaudit; sine cujus gratia propositum religionis, quantumcunque gravis et asperae vitae, meritum non habebit. Video quosdam, quorum mentes avium delectatio totas occupando consumit. Nonne isti imaginem gerunt Titii, cujus jecur poetae [24 1Kb] referunt jugiter ab avibus devorari? Nam satis devorantur ab avibus, qui hac avium curiositate torquentur. Sane cum beneficiis ecclesiasticis, quibus ampliavit vos Dominus vehementer, curam non avium, sed ovium suscepistis, in die [Col. 0184A] tremenda computandus in sinistra cum haedis, et extra gregem Domini faciendus, si non oves avibus antefertis. Licet ad episcopalis eminentiae sedem nondum ascenderitis, quod Domino dante in proximo fiet; animabus tamen, quarum in vos suscepistis periculum, officium pastorale debetis, quarum curam requiret a vobis exactissimus judex, talentumque vobis creditum exiget, etiam cum usuris, vos supra multa constituens, si fidelis supra pauca fueritis. Abjecta itaque avium vanitate, vestrum ad libros studium convertatis, ne vos Dominus ignarum suae legis inveniat: ignorans enim ignorabitur [25 1Kb] . Pastores erant, dicit Dominus, et intelligentiam ignorabant. Nemo scientiam Dei pertinacius a se potest repellere, quam occupatione [Col. 0184B] illiciti amoris vel aucupii voluptate. Unde, vel ab hac temeritate cessabitis, vel vereor, ne vobis a Domino quandoque dicatur: Quia repulisti scientiam meam a te, ecce repello te, ne sacerdotio fungaris mihi [26 1Kb] . Volucres coeli, sicut et pisces maris, non ad voluptatem concessae sunt homini, sed ad usum. Si tamen hae volucres depraedatoriae et rapaces aves coeli merito censeantur, quarum exercitio coelum clauditur, aperitur infernus. Quia ergo juxta communem cleri et populi aestimationem in proximo est dies vestrae visitationis, praeparate vos ad suscipiendum et ferendum jugum Domini, aviumque temeritatem, et malitiam hujus vitae convertatis in Christi militiam, et exercitium honestatis.





EPISTOLA LXII. AD MAGISTRUM R. BLONDUM.
[Col. 0184C]

ARGUMENTUM.---Gaufridus Lincolniensis electus clericum quemdam suum inobedientiae arguit, quod se relicto cuidam abbati adhaeserit: monetque ne nomine abbatis se archiepiscopo Cantuariensi opponat.

G. [(41) 3Kb] Dei gratia Lincolniensis electus, domini regis Angliae filius, magistro R. BLONDO, salutem et humilius sapere.

[Col. 0185A] Cum proponas in litteris tuis quod mecum velis disputare de pari, fines pacti transgrederis: et utinam mecum de pari tantum, non de superiori contenderes! In eo enim superiorem me, aut mihi contrarium te fecisti, quod mea vocatione posthabita ad mandatum cujusdam abbatis remanere in Anglia decrevisti. Fortior quidem est disputatio in contradictione, et contrarietate operum, quam verborum. Cum ad me venire, et mecum esse debeas, et non velis, contra me es, quia, testimonio Veritatis, qui mecum non est, contra me est; et, qui mecum non colligit, spargit [27 1Kb] . Quod autem ad otii reprobationem quaedam de Tibullo, et monasteriis Aegypti tuis litteris adjecisti, otiosi hominis fuit. Ad laborem enim, non ad otium te vocabam; [Col. 0185B] non esses otiosus, si meis insudares negotiis, quibus te citra omnem vocationem spontaneum impendere debuisti. Te tamen excusabilem facit, quia semper habuisti me socium, nunquam dominum: et ideo novisti qualiter socio, non qualiter domino sit scribendum: si habuisses dominum assuevisses obedientiae, quam detrectas. Verumtamen indomita cervice ferox post vocationis meae litteras nunc agere causas Parisiis, nunc reverti Bononiam, nunc Lincolniam proficisci, nunc morari Oxenesordiae ordinas et disponis. In hac tamen ordinatione magna est confusio, ubi mens tua contrariis aestuat desideriis, et totus dissides a teipso. Si bonum obedientiae acceptasses, vagos et dissolutos [Col. 0185C] affectus, qui te in varia fluctuare compellunt, devotus timor ad unius voluntatis arbritrium alligasset. Nunc autem domina ambitio, quae novum tibi beneficium de praedicti abbatis largitione promittit, ad crimen ariolatus et idololatriae per inobedientiam te compellit: quoniam, sacrae Scripturae testimonio, peccatum ariolandi est repugnare, et quasi scelus idololatriae nolle acquiescere [28 1Kb] . Utinam erga me humilius te haberes, et me ad benefaciendum tibi propensiore obsequio uberiore meritorum gratia provocares! Mundus enim in maligno positus est [29 1Kb] ; et sicut optime nosti, beneficium, quod de munificentia nostra obtines, facile posset occasione ingratitudinis et inobedientiae revocari. Ingratitudo enim est ventus urens et siccans fontem liberalitatis, [Col. 0185D] rorem amicitiae, fluenta gratiae. Illud obnixe [Col. 0186A] te moneo, ut pro mendico et mendace abbate, sicut dicitur, te domino Cantuariensi in suis negotiis non opponas. Cum enim meorum numero ascriptus sis, eum per te impugnare viderer; ideoque si ejus negotiis interesse, eique adesse, non potes, aut forte non audes, ei tamen obesse in aliquo, sicut me diligis, non attentes. Scio quia ex affectu me diligit, atque in angustiis meis experimento probavi sincerissimam ejus fidem: ideoque ejus amicitias amplecti desiderans et fovere, ipsius injurias aequanimiter sustinere, aut dissimulare non possem.



EPISTOLA LXIII. AD PETRUM ATREBATENSEM EPISCOPUM [(42) 1Kb] . [A. D. 1190.]

[Col. 0186B] ARGUMENTUM.---Gratias agit Atrebatensi episcopo pro munere misso.

Reverendo Patri ac domino PETRO Atrebatensi episcopo, PETRUS Blesen. Bathon. archidiac., salutem, et eum, qui in Christo est charitatis affectum.

Liberalitati vestrae gratias refero, quantas possum, super cuppa, quam mihi per fratrem vestri ordinis transmisistis, in qua circumscriptis omnibus quae ad decorem et usum communem pertinent, sincerae charitatis imaginem ad oculum depinxistis. Duo ibi metalla video conflata in unum; duo ligna redacta in vasculum unum. Metalla per se, et ligna seorsim, vas unum faciunt, separata singula sibi sufficerent; combinata vero statum [Col. 0186C] verae charitatis informant. Charitas combinari desiderat, et proximum sibi uniens in amoris amplexum omnem calumniam singularitatis evacuat. Combinatur tinctura in cocco [30 1Kb] ; et Elisaeus sui magistri spiritum in se postulabat duplicari [31 1Kb] . Omnia ergo ita sunt in hoc vase duplicia ut nemo in figura ejus quidquam duplicitatis inveniat. Charitas enim, cujus typum manifestissime gerit, ita in Deo una est, ut secum patiatur et proximum, et sicut Dominus per se et pro se diligitur, ita servus Dominicae charitatis vicarius existat. De unione fidelium ad Deum et ad se loquitur per Ezechielem Dominus: Faciam omnes lignum unum, et erunt unum in manu ejus [32 1Kb] . Hoc igitur munus in typo charitatis veneror, et in munere donatoris amicitias devotus amplector.





EPISTOLA LXIV. AD COELESTINUM ROM. PONTIFICEM. [A. D. 1193.]
[Col. 0187A]

ARGUMENTUM.---Rothomagensis archiepiscopus una cum suffraganeis rogat pontificem summum, ut Ricardum Anglorum regem ab archiduce Austriae in reditu ex peregrinatione Hierosolymitana in carcerem conjectum [(43) 7Kb] , curet liberari.

Reverendo Patri ac domino COELESTINO Dei gratia [Col. 0188A] summo pontifici, G. ejusdem permissione Rothomag. Ecclesiae humilis minister, ipsiusque suffraganei, Bajocensis, Ebroicensis, Sagiensis, et Abrincensis, episcopi, salutem, et devotissimae servitutis affectum.

Vulgariter dicitur quod nova et insolita morborum genera nova indigent medicina. Ab usu siquidem nostrorum temporum prorsus credimus alienum, [Col. 0189A] quod capiatur, aut ad redemptionem aliquatenus compellatur, vel in eundo, vel in reditu, quicunque Hierosolymitanae peregrinationis prosecutor existit. Recolimus, quod illius viae sanctique signaculi professores Ecclesia Romana in sua custodia et tuitione suscepit. Nec dubium est redundare in totius Ecclesiae caput, quidquid contra ejusdem Ecclesiae auctoritatem in ejus filios attentatur. Christianissimus princeps, rex Angliae illustrissimus dominus noster, et devotissimus Ecclesiae Romanae filius, quem specialiter in sua protectione susceperat in sua peregrinatione post sudores et pericula, post angustias et discrimina vitae, quae pro amore et honore Dei diu sustinuerat, revertendo captus est, et injuste detentus. [Col. 0189B] Plangimus dolores et angustias nostras, quas utinam nobiscum communicare velletis paterno compassionis affectu, et ostenderetis per experientiam in nostris augustiis, quantum vobis teneri debeat affectio filialis! Docet publicus experientiae liber uberiorem esse charitatis affectum parentibus ad filios, quam filiis ad parentes: ideoque pensata devotione quam hactenus habuerunt reges Angliae erga Romanam Ecclesiam, speramus in eo, qui spes nostra est, quod non deficiet in hac angustia nostra illa exuberans et inexhausta gratiae plenitudo, quae se impertitur afflictis, lapsos erigit, laesos reparat: et, ut quod multum est claudatur in modico, se communicat universis: qui universorum [Col. 0189C] et singulorum totus est, qui se servum servorum publice profitetur [(44) 3Kb] . Quid faciat pro tanto filio, pro tanto principe; cujus injustissimam captionem provinciae lamentantur, dolent populi, plorant Ecclesiae, et omnia jura tam moderna, [Col. 0190A] quam vetera detestantur? Exerat beati Petri gladium manus vestra, clementissime pater; quid et quantum tanto filio debeatis, exhibeatis in opere, ut experientia mediante addiscant minores et inferiores filii, quantum a vobis auxilium in suis necessitatibus debeant exspectare. Valete.



EPISTOLA LXV. AD SOCIUM ET AMICUM.

ARGUMENTUM.---Docet amicum, non esse licitum auguriis, somniis, visionibus, fortuitis eventibus, vel aliis modis vetitis, futurorum explorare notitiam.

Petro charissimo socio et amico, suus Petrus Blesensis, salutem et si quid melius est salute.

Cum nuper de hospitio suo egredienti magistro G. pulchro, magister Wilelmus Blesensis monachus [Col. 0190B] frater meus occurrisset, egredientem monuit regredi, et instantissime, ne progrederetur, inhibuit, magnum eadem die sibi renuntians imminere periculum, si praesumeret proficisci. Magister vero G. in Christo perfectus, vaniloquium reputans quidquid non esset in fidei radice fundatum, securus iter ingressus est, se comitivae domini Cantuariensis adjungens, de cujus familia censebatur. Profectus itaque paululum in fossatam profundissimam, et aquis concurrentibus exuberantem, cum equo minus caute incidit: cumque equus et ascensor in profundo submersi palpitarent in aquis vehementibus, tandem magister Willelmus convenientibus et subvenientibus multis vix [Col. 0190C] evasit. Haec vidisti, et universi, qui tunc archiepiscopi consortio adhaerebant. Coepisti ergo scrupulose inquirere, et a me prae caeteris explorare, utrum his fidem adhiberem, et quid sentirem de ejusmodi ominosis occursibus [(45) 506Kb] , de somniis, [Col. 0191A] et lemuribus, [(46) 1Kb] , de volatilibus [(47) 1Kb] , de sternutamentis [(48) 40Kb] . Ea siquidem vice pro capacitate mei ingenii respondissem: nisi, quia tunc, sicut ipse recolis, mittebar ad dominum regem, atque de his quae erant itineri meo expedientia sollicite cogitabam. Verumtamen, quae tunc viva voce non potui, nunc scriptis expediam, verbique defectum redimet diligentior explanatio per scripturam. Cum in sacro eloquio legas, quod haec est victoria, quae vincit mundum, fides nostra [33 1Kb] , ut fidem nostram humani generis inimicus expugnet, malitiam suam ad multiformes astutias circumducit: multae enim sunt astutiae ejus, teste Apostolo: Non ignoramus, inquit, astutias Satanae [34 1Kb] . Mentibus itaque hominum phantasticas [Col. 0191B] illusiones immittens, nunc in avium volatu, nunc occursu hominum, nunc ferarum, somniisque et aliis modis promittit scientiam futurorum, et sic rerum eventus laetos infaustosve denuntiat, ut quietem cordium vana curiositate sollicitet, atque ut aliquid paulatim de fidei sinceritate incrustet [Col. 0192A] Suggestione siquidem diaboli quaedam mulieres cereas sive luteas formant imagines [(49) 1Kb] , ut sic hostes vel amasios torqueant et incendant, juxta illud Virgilianum:

Limus ut hic durescit, et haec ut cera liquescit, [35 1Kb] etc.

Quaedam habent oculos fascinantes, juxta illud Virgilii:

Nescio quis teneros oculus mihi fascinat agnos [36 1Kb] .

Quidam in volatu avium futura conjiciunt, unde illud:

Quod nisi me quacunque novas incidere lites
Ante sinistra cava monuisset ab illice cornix,
Nec tuus hic Moeris, nec viveret ipse Menalcas [37 1Kb] .

Legitur etiam [38 1Kb] quod in clypeo Hieronis proficiscentis [Col. 0192B] ad bellum aquila resedit, significans eum esse victorem futurum et regem. Quidam genethliacos, quidam mathematicos, quidam ariolos, quidam pythonicos consulunt. Et quia divinationi eorum quandoque respondet eventus, eis fides a temerariis exhibetur. Nam mendacii pater veritatem [Col. 0193A] exhibet frequenter umbratilem [(50) 1Kb] , donec infidelitatis filios secum praecipitet in gehennam. Sic Saul, dum Pythonissam consulit, cum filiis suis in montibus Gelboe meretur interfici [39 1Kb] . Sic Ochozias, qui ceciderat per cancellos, dum de vitae diuturnitate scrutatur, vita ejus tanquam tela texenda succiditur [40 1Kb] . Oraculo Apollinis circumventus est Alexander [41 1Kb] . Croesus Halym transgressus in aequivocatione, perdendi, eventu deteriore percussus est. Sit igitur sententia Christiani, nihil de futuris inquirere, sed illius dispositioni humiliter obedire, qui disponit omnia suaviter, cujus consiliarius nemo fuit. Non enim possumus ei dicere, cur ita facis [42 1Kb] ? Dominus est: quod bonum est in oculis suis, faciat. Non laboremus nosse tempora vel momenta, [Col. 0193B] quae Pater posuit in sua potestate [43 1Kb] . Futurorum enim explorare notitiam auguriis, vel aliis illicitis modis diabolica tentatio est, et aeternae damnationis occasio. Os enim Domini locutum est populum Israel instruentis. Cum ingressus fueris, inquit, terram, quam Dominus Deus tuus daturus est tibi, cave ne imiteris abominationes gentium; non inveniatur in te, qui lustret filium suum, aut filiam suam, ducendo per ignem: non sit, qui ariolos sciscitetur, et observet somnia et auguria: non sit maleficus vel incantator: nemo per pythones aut divinos quaerat a mortuis veritatem: omnia haec abominatur Dominus [44 1Kb] . Si surrexerit, inquit, in medio tui propheta, aut qui dicit se somnium vidisse, et praedixerit [Col. 0193C] signum atque portentum, et evenerit, quod locutus est, verba somniatoris, aut prophetae non audias [45 1Kb] . Et frequenter evenit, amice charissime, rerum prodigia certos exitus obtinere: eis tamen nulla fides adhibeatur. Licet enim saepe vera pronuntient, saepius tamen et periculosius mentiuntur: nec te moveat, quod quandoque ex dispensatione divina talia personae commendabiles acceptasse leguntur. Nam et sanctus Daniel regem Nabuchodonosor visione imaginis consternatum, peccata sua fecit eleemosynis redimere, et ad tempus divinae animadversionis sententiam declinare [46 1Kb] . Joseph in Aegypto magnificavit interpretatio somniorum [47 1Kb] . Ezechielem, atque Joannem Evangelistam in sacro eloquio [Col. 0194A] admirabiles reddidit elegantia visionum. Jam vero in visionibus sperare superstitiosum est et saluti contrarium: plerique tamen qui talibus assueverunt, ab iis avelli non possunt. Unde quidam ad negotia profecturi, si quo progrediuntur interroges, revertuntur, verbum Judith forsitan advertentes, quae cum egrederetur de Bethulia civitate, quam obsederat Holofernes, sperans in manu Domini liberationem patriae, et victoriam de tyranno, ne quis eam quo proficisceretur interrogaret, inhibuit [48 1Kb] . Conjiciunt igitur interrogationem aliquid ominis habuisse, quod itineris successum poterat impedire. Beatus etiam Marcus evangelista evangelizandi causa navigio Alexandriam petentes, cum navem egrederetur, calceum rupit, atque Deo gratias [Col. 0194B] agens iter suum expeditum esse perhibuit. Quidquid tamen alii credant, ego indubitanter credo sanctum evangelistam hoc non ex superstitiosa curiositate dixisse: cui etsi nunquam calceus ruptus esset, ei tamen sui expeditionem itineris et successum per Spiritum sanctum Dominus revelasset. Sane hujusmodi praestigiosa prognostica, se plerumque in varios, aut forte contrarios eventus effigiant. Unde et Julius Caesar, qui, nunquam ulla superstitione, aut augurio deterreri potuit ab inceptis, dum in Africam proficisceretur, in egressu navis prolapsus est: sed ad meliora omine commutato: Teneo te, inquit, Africa, eamque obtinuit [49 1Kb] . Rex etiam Willelmus, Angliae acquisitor, primo [Col. 0194C] terrae ingressu equum quem ascenderat excitavit ad cursum, qui cum equo lapsus et prostratus in terram [50 1Kb] : Terra, inquit, mea est; quod eventus implevit [(51) 1Kb] . De visionibus et somniis propheta testatur, et dicit: Senes vestri somnia somniabunt, et juvenes vestri visiones videbunt [51 1Kb] . Si recenseam visiones et somnia antiquorum, epistolam onerabo exemplis. Joseph enim sponsus beatae Virginis saepius in somniis ab angelo eruditur [52 1Kb] . Magis interdicitur, ne redeant ad Herodem [53 1Kb] . Docetur Petrus in linteamine reptilium plenitudinem gentium colligendam [54 1Kb] . Constantinus ab apostolis visitatus est, orbisque majestas publice professa est regnum et imperium Christi esse [55 1Kb] . Visio Africani [56 1Kb] , Apocalypsis [Col. 0195A] apostoli, Danielis et Ezechielis oracula, somnia Pharaonis et Joseph legentibus frequenter occurrunt [57 1Kb] . His et aliis modis aperit suis, prout vult suam Dominus revelare voluntatem. Verumtamen, ut fidem habeam somniis, nulla somnia me inducent. Non inficior, quin anima frequenter ex reliquiis cogitationis, aut ex innata sibi perspicacia quasdam futurorum praefiguret imagines, sed crebro decipitur. Nam, sicut per experientiam didici, ex ea visione, quae mihi gaudium quandoque nuntiaverat, postea contrarium reportavi. Somnia igitur ne cures, amice charissime, nec te illorum errore involvas, qui occursum leporis timent, qui mulierem sparsis crinibus, qui hominem orbatum oculis, aut mutilatum pede, aut cucullatum habere [Col. 0195B] obviam detestantur: qui de jucundo gloriantur hospitio, si eis lupus occursaverit, aut columba: si a sinistra in dexteram avis sancti Martini volaverit: si in egressu suo remotum audierint tonitruum, si hominem gibbosum obviam habuerint, aut leprosum [58 1Kb] . Opinio autem mea est magistrum G. submersionis illius incurrisse periculum, etsi nullus ei monachus occurrisset.



EPISTOLA LXVI. AD WALTERUM [(52) 4Kb] ARCHIEPISC. PANORMITANUM. (A. D. 1077.)

ARGUMENTUM.---Gratulatur Panorm. archiepiscopo, quod ex humili loco ad tantam dignitatem sit evectus. Henrici secundi regis Anglorum staturam, moresque breviter describit, et caedis S. Thomae [Col. 0195C] Cantuariensis archiepiscopi et martyris minime auctorem fuisse demonstrat.

Quondam socio, nunc domino, et amico in Christo charissimo WALTERIO Dei gratia Panormitano archiepiscopo, [Col. 0196A] P. Blesen., salutem et continuos ad vota successus.

Benedictus Dominus Deus Israel, qui visitavit et fecit misericordiam suam vobiscum, de pulvere egenum vos erigens, ut sedeatis cum principibus, et solium gloriae teneatis. Terribilis est Dominus in judiciis suis, et in suis miserationibus magnus est, et laudabilis nimis: nam miserationes ejus super omnia opera ejus [59 1Kb] . Miserationum itaque, quas magnificavit in vobis, jugem habeatis firmamque memoriam, nec illud Judaicum opprobrium notetur in vobis: Non fuerunt, inquit, memores beneficiorum ejus et mirabilium quae ostendit eis [60 1Kb] . Nihil est, quod adeo provocet indignationem Altissimi, sicut ingratitudo: ipsa est malorum provocatio, beneficiorum exinanitio, [Col. 0196B] exterminatio meritorum. Ob reverentiam illius, qui de contemptibili paupertate vos extulit, plenioris exhibeatis humanitatis officium pauperibus cisalpinis, illos enim qui eunt, aut redeunt a terra, in qua steterunt pedes Domini, potestis affligere multipliciter, potestis et, sicut decessores vestri, necessitates eorum humanioris gratiae solatio relevare. Illud noveritis, quod pater orphanorum et pauperum ipse est, qui exaltat humiles, et potentes humiliat: ipse pro suis pauperibus peregrinantibus vos exerit, ut apud vos auxilium consuetae benignitatis inveniant. Ideoque timendum est vobis, ne clamor et querela eorum ad aures illius ascendat, qui est terribilis apud reges terrae, qui judicat causam pauperum, [Col. 0196C] et arguit pro mansuetis terrae. De zona aurea, et lumbari serico, et samito, et aliis xeniis, quae per latorem praesentium de vestra largitione suscepi non quantas volo, sed quantas valeo refero vobis grates. [Col. 0197A] Ex hoc enim patet antiqua liberalitatis vestrae integritas, quam nec intervalla temporum, nec locorum spatia, nec honoris assumptio, nec caetera amicitiae destructiva subvertere potuerunt.

Quod autem a me cum omni instantia postulastis, ut formam et mores domini regis Angliae vobis sub certa descriptione transmittam [(53) 1Kb] , meas quidem facultates excedit, ad hoc enim satis insufficiens videretur Mantuani vena ingenii. Ego tamen, quod scio, vobis sine invidia et detractione communico. De David legitur [61 1Kb] ad commendationem decoris ejus, quoniam rufus erat; vos autem dominum regem subrufum hactenus exstitisse noveritis, nisi quod colorem hunc venerabilis senectus, et superveniens canities aliquantulum alteravit. [Col. 0197B] Statura ejus mediocris est, ut nec inter parvos magnus appareat, nec inter majores minimus videatur. Caput ejus sphaericum est, tanquam sapientiae magnae sedes, et alti consilii speciale sacrarium. Ea vero est capitis quantitas, ut collo et toti corpori proportionali moderatione respondeat. Oculi ejus orbiculati sunt, dum pacati est animi, columbini et simplices; sed in ira et turbatione cordis quasi scintillantes ignem et in impetu fulminantes. Caesaries ejus damna calvitii non veretur, superveniente tamen artifici capillorum tonsura. Leonina facies quasi in quadrangulum se dilatat. Eminentia naris ad totius corporis venustatem naturali est moderatione propensa, arcuati pedes, equestres tibiae, thorax extensior, lacerti pugiles virum fortem, [Col. 0197C] agilem et audacem denuntiant; in quodam tamen articulo pedis ejus pars unguis innascitur carni, atque in contumeliam totius pedis vehementer increscit. Manus ejus quadam grossitie sua hominis incuriam protestantur; earum enim cultum prorsus negligit; nec unquam nisi aves deferat, utitur chirothecis. Singulis diebus in missis, in consiliis et aliis publicis actionibus regni semper a mane usque ad vesperam stat in pedes. Et, licet tibias habeat frequenti percussione calcitrantium equorum enormiter vulneratas et lividas, nisi tamen equitet vel comedat, nunquam sedet. Una die, si opus fuerit, quatuor aut quinque diaetas excurrit et sic inimicorum machinamenta praeveniens, [Col. 0198A] artes eorum frequenter inopinata subitatione deludit, Ocreis sine plica, pileis sine fastu, et vestibus utitur expeditis. Vehemens amator nemorum; dum cessat a praeliis, in avibus et canibus se exercet. Caro siquidem ejus se mole pinguedinis enormiter onerasset, nisi quod ventris insolentiam jejuniis et exercitio domat: atque in ascendendo equum, et in excurrendo levitatem adolescentiae servans potentissimos ad laborem singulis fere diebus itinerando fatigat. Non enim, sicut alii reges, in palatio suo jacet, sed per provincias currens explorat facta omnium illos, potissime judicans, quos constituit judices aliorum. Nemo est argutior in consiliis, in eloquio torrentior, securior in periculis, in prosperis timidior, constantior in [Col. 0198B] adversis. Quem semel dilexit, vix dediligit; quem vero semel exosum habuit, vix in gratiam familiaritatis admittit. Semper in manibus ejus sunt, arcus, enses, venabula et sagittae; nisi sit in consiliis aut in libris. Quoties enim potest a curis et sollicitudinibus respirare, secreta se occupat lectione, aut in cuneo clericorum aliquem nodum quaestionis laborat evolvere. Nam cum rex vester bene litteras noverit, rex noster longe litteratior est. Ego enim in litterali scientia facultates utriusque cognovi. Scitis, quod dominus rex Siciliae per annum discipulus meus fuit, et qui a vobis versificatoriae atque litteratoriae artis primitias habuerat, per industriam et sollicitudinem meam beneficium scientiae plenioris obtinuit. Quam cito autem egressus [Col. 0198C] sum regnum, ipse libris abjectis ad otium se contulit palatinum. Verumtamen apud dominum regem Anglorum quotidiana ejus schola est litteratissimorum conversatio jugis et discussio quaestionum. Nullus rege nostro est honestior in loquendo, in comedendo urbanior, moderatior in bibendo; nullus magnificentior in donis, nullus munificentior in eleemosynis: ideoque quasi unguentum effusum est nomen ejus, et eleemosynas illius enarrat omnis ecclesia sanctorum [(54) 1Kb] . Rex noster pacificus, victoriosus in bellis, gloriosus in pace: super omnia desiderabilia hujus mundi zelatur et procurat pacem populi sui [(55) 1Kb] . Ad pacem populi pertinet quidquid cogitat [(56) 1Kb] , quidquid loquitur, quidquid [Col. 0199A] agit; ut quiescat populus suus, labores anxios et enormes incessanter assumit. Ad pacem populi sui spectat quod concilia vocat, quod firmat foedera, quod amicitias jungit, quod superbos humiliat, quod praelia minatur, quod principibus terrores immittit. Ad pacem quoque populi spectat immensitas illa pecuniarum, quam donat, quam recipit, [Col. 0200A] quam congregat, quam dispergit. In muris, in propugnaculis, in munitionibus, in fossatis, in clausuris ferarum et piscium, et in palatiorum aedificiis nullus subtilior, nullusque magnificentior invenitur.

Pater ejus potentissimus et nobilissimus comes [(57) 6Kb] fines suos amplissime dilatavit; sed iste [Col. 0201A] paternis facultatibus superaddens in fortitudine manus suae ducatum Northmanniae (58) 1Kb] , ducatum Aquitaniae [(59) 1Kb] , ducatum Britanniae [(60) 1Kb] , regnum Angliae [(61) 2Kb] , regnum Scotiae [(62) 1Kb] , regnum Hiberniae [(63) 1Kb] , regnum Walliae [(64) 1Kb] , paternae magnificentiae titulos inaestimabiliter ampliavit. Nullus mansuetior est afflictis, nullus affabilior pauperibus, nullus importabilior est superbis; quadam enim divinitatis imagine semper studuit opprimere fastuosos, oppressos erigere, et adversus superbiae tumorem continuas persecutiones et exitiales molestias suscitare. Cum autem juxta regni consuetudinem in electionibus faciendis potissimas et potentissimas habeat partes, habuit tamen semper manus ab omni venalitate innoxias et immunes. Has et alias [Col. 0201B] tam animi quam corporis sui dotes, quibus ipsum natura egregie prae caeteris insignivit, tango summotenus, [Col. 0202A] non describo; meam enim profiteor insufficientiam crederemque sub tanta sudare materia Tullium, aut Maronem. Illud sane tantillum, quod de forma et moribus ejus ad instantiam vestram breviter delibavi, mihi temeritati a pluribus adscribetur; videbor enim, aut onus importabile suscepisse, aut plurimum de magnificentia tanti viri per invidentiam rescidisse. Ego tamen vestrae serviens charitati, quod possum, facio, et quod scio sine invidia et detractione vestrae postulationi promptissima voluntate communico, atque inter caeteros magnificos viros, qui de laudibus domini mei scribunt, ego cum paupere vidua minutum devotionis in gazophylacium mitto.

Quod autem de morte beati martyris Thomae [Col. 0202B] quaeritis [(65) 12Kb] , in verbo Domini et in ordine diaconi vobis dico, me nullo modo habere in conscientia, [Col. 0203A] Ipsum hujus rei culpabilem exstitisse; hujusque fidem plenissimam vobis facient dominus Theodinus Portuensis episcopus, et dominus Albertus [Col. 0204A] cancellarius, qui propter hoc in partibus nostris legatione fungentes exploraverunt, et innocentiam viri cognoverunt: atque sub umbra illius hoc a [Col. 0205A] quibusdam attentatum fuisse, totamque hanc iniquitatem a sanctuario processisse [(66) 1Kb] . Accepta siquidem ab eis canonica purgatione illius, illi de mandato summi pontificis publice sententiaverunt [(67) 1Kb] , eum ab hoc crimine coram Deo et hominibus esse innoxium, et in quosdam magnates, quorum malitiam in hac parte manifeste convicerant, notam infamiae retorserunt.

Illud quoque noveritis, dominum regem, gloriosum [Col. 0206A] martyrem in omnibus angustiis suis patronum habere praecipuum [(68) 1Kb] . Eadem siquidem die, qua primo tumulum martyris visitavit [(69) 2Kb] ; regem Scotiae persecutorem, et impugnatorem fortissimum captum vinculis carceralibus mancipavit. Continuatoque deinceps favore successuum ope martyris de universis hostibus gloriosissime triumphavit. Sciatis igitur certissime quod charitatem illam, qua se olim rex et martyr mutuo dilexerunt [(70) 20Kb] , [Col. 0207A] neque mors, neque gladius abolevit: Fortis, enim est dilectio ut mors [62 1Kb] ; et cum omnia transeant, [Col. 0208A] charitas nunquam excidit [63 1Kb] . Haec est porta speciosa, quae in subversione Hierusalem integra et intacta [Col. 0209A] permansit; cumque omnia evacuentur in morte, dilectio in morte non moritur, cujus fortitudini mors succumbit.

Regnum quidem Angliae, quod adversus regem Stephanum armis strenuissimum sudoribus obtinuerat bellicis [(71) 1Kb] , licet adolescentulus et contemptus, filii ejus [(72) 1Kb] consilio et auxilio regum et principum circumjacentium gravi seditione turbaverant. Ipse autem destitutus suis, et ab extraneis impugnatus, illo succurrente, in cujus virtute unus fugat decem millia, praevaluit universis, deditque in manus ejus hostes suos Dominus, ad alligandos reges eorum in compedibus, et nobiles eorum in manicis ferreis [64 1Kb] . Ille ergo, qui convertit corda filiorum ad patrem, ipse in filiis nostri regis [Col. 0209B] suscitat ac mittat filiales et devotos affectus; ipse sedem patris in tempora longa stabiliat, et faciat pacem. Scio enim quod si bella iterum suscitaverint in parentem, succidet eos Dominus. Nam Dei [Col. 0210A] judicio et lege fatali sancitum est, ut quicunque de consanguinitate illius bellis ipsum impugnare praesumpserint, non dimidiet dies suos. Hoc autem in libro experientiae jam de multis legimus, et fide oculata cognovimus.





EPISTOLA LXVII. AD HENRICUM REGEM ANGLIAE. [c. A. D. 1161.]

ARGUMENTUM.---Archiepiscopus Rothomagensis Henrico II Anglorum regi multis rationibus, exemplisque regum tam profanis, quam sacris persuadere conatur Henricum filium regni haeredem litteris esse imbuendum.

Domino suo dilectissimo HENRICO illustris. Anglorum regi, duci Northmanniae et Aquitaniae, et comiti Andegaviae, suus ROTHRODUS [(72*) 1Kb] divina permissione Rothomagensis archiepiscopus, salutem in [Col. 0210B] eo per quem reges regnant.

Licet prudentia vestra sibi sufficiat et eruditionis alienae suffragia non mendicet, quod tamen vobis ad utilitatem cedere credimus et honorem, [Col. 0211A] dissimulare non possumus, nec debemus. Experimento siquidem didicimus, quantum commoditatis accesserit terrae vestrae in eo, quod liberalibus disciplinis vestrae primitias adolescentiae imbuistis. Cum enim aliis regibus fit rude et informe ingenium, vestrum, quod exercitatum est in litteris, in magnarum rerum administratione est providum, subtile in judiciis, cautum in praeceptis, in consilio circumspectum. Ideoque omnium episcoporum vestrorum unanimiter in hoc vota concurrunt, ut Henricus filius vester et haeres litteris applicetur, ut quem vestrum exspectamus haeredem, habeamus tam regni quam prudentiae successorem. Scitis, quod totius prudentiae compendium in litteris continetur, si respublica regenda est, si praelia committenda [Col. 0211B] sunt, si castra metanda, si machinae erigendae, si renovandi aggeres, si propugnacula facienda: denique, si quies libertatis, si justitiae cultus, si reverentia legum, si finitimarum gentium amicitiae sunt firmandae, libri haec omnia erudiunt ad perfectum.

Rex equidem sine litteris, navis est sine remige, et volucris sine pennis. Recensent historiae [65 1Kb] , quantum Julio Caesari contulerit litteras didicisse. In litterali studio tantus fuit, ut quaternas simul dictaret epistolas. Quantus in juris civilis peritia fuerit, leges Romanorum indicant. Virtutem potentis ingenii, quam jugiter in philosophia exercuit, praedicat subtilitas bissextilis. Doctrina Aristotelis, [Col. 0211C] et continuum sub eo virtutis exercitium magnum magnificavit et extulit Alexandrum [66 1Kb] .


Adde, quod ingenuas didicisse fideliter artes
   Emollit mores, nec sinit esse feros [(73) 1Kb] .

Teste Salomone: Melior est sapientia cunctis opibus pretiosis et omne desiderabile non potest ei comparari [67 1Kb] . Rex idem pacificus se illam super salutem et omnem pulchritudinem dilexisse fatetur, et cum ea bona sibi pariter evenisse omnia gloriatur. Rex, cui omne judicium in populo datum est, quomodo judicabit populum suum in lege Domini, si legem Domini non cognovit? de rege scriptum est in lege Domini in hunc modum: Postquam sederit rex in solio regni sui describet sibi Deuteronomium legis in volumine [68 1Kb] . In quo manifestissime [Col. 0211D] liquet quod in rege scientia litterarum exigitur, ut sit in lege Domini voluntas ejus, et meditetur in ea die ac nocte. Meditatio et exercitatio tota erat in lege Domini, in justificationibus et mandatis. In lege, inquit, tua meditatus sum, et lex tua meditatio mea est. Exercebar in justificationibus tuis, et in mandatis tuis exercebar [69 1Kb] , [Col. 0212A] et plurima in hunc modum. Procedant autem cum David alii reges, Ezechias, Josias, et alii sanctissimi reges, qui custodiebant testamentum Domini, et praeceptum, quod dedit illis. De Josia rege legitur [70 1Kb] , quod cum in ejus praesentia Deuteronomium lectum esset, humiliavit se, et flevit coram Domino, eo quod legem Domini non servasset; percussitque foedus cum Domino, quod ambularet in viis ejus de caetero: quod et fecit. Procedant etiam de schola Evangelii, Constantinus, Theodosius, Justinianus et Leo, atque alii Christianissimi principes, qui populum rexerunt in lege Domini, in fortitudine armorum, nec minus militia litterarum. Non video qualiter princeps perseveret in regno, aut judicet populos in aequitate, nisi consilio litteralis [Col. 0212B] prudentiae muniatur; Sapientia enim dicit: Judex sapiens judicabit populum suum, et principatus sensati stabilis erit [71 1Kb] . Et ibidem: Rex, qui judicat in aequitate populos, et sapientiae pauperes, thronus ejus in aeternum manebit [72 1Kb] . Quia David postulat a Domino, ut sapientiam et scientiam doceatur, ideo se Dominus in eo virum secundum cor suum invenisse testatur [73 1Kb] ; cumque eum postmodum in regale solium sublimasset, continua temporum successione regnum ei perpetuum pollicetur. De fructu ventris tui, dicit, ponam super sedem tuam [74 1Kb] . Item: Et ponam in saeculum saeculi semen ejus, et thronum ejus sicut dies coeli. Si custodierint filii tui mandata mea, et testimonia [Col. 0212C] mea haec quae docebo eos, ipsi et filii eorum sedebunt super sedem tuam. Si autem dereliquerint filii ejus legem meam, etc., visitabo in virga iniquitates eorum, et in verberibus peccata eorum [75 1Kb] . Ex praedictis manifeste conjicio, quod per imprudentiam filiorum regna fortium transferuntur ad exteros. Nam, juxta Sapientiae verbum: Regnum a gente in gentem transfertur propter injustitias et injurias, et contumelias, et diversos dolos [76 1Kb] . Percurre a primo rege in Israel, et vide quomodo vita Saul et Jonathae, et omnium succedentium quasi tela araneae in brevi succisa est, et quanto amplius intumuerunt adversus scientiam Dei, tanto gravius dejecit eos, dum allevarentur. Non est consilium adversus sapientiam Dei. Frustra curritur [Col. 0212D] ad munitiones et cuneos armatorum. Dominus est, qui judicat reges terrae; qui aufert spiritum principum [77 1Kb] , et non est qui de manu sua possit eruere. Loquitur Dominus per Prophetam: Erudimini, qui judicatis terram [78 1Kb] . Haec est vox, ad cujus auditum beatus Job [79 1Kb] comminando reges invitat. Si audierint, inquit, reges vocem Domini, complebunt [Col. 0213A] dies suos in bono, et annos suos in gloria. Si autem non audierint, transibunt per gladium et consumentur in stultitia.

Ecce quam terribilis est finis regum, qui eruditionem Domini non admittunt. Ecce qualiter stultitia, sive illitteratura regum cedit eis in perniciem; ipsorumque praesidentium temeritas frequenter subjectos praecipitat in ruinam. Temeraria David [80 1Kb] praesumptio in populi numeratione, fuit illius magnae pestis occasio, quae septuaginta millia de populo interemit. Pro peccato Saul populus in monte Gelboe cecidit [81 1Kb] . Culpa Jeroboam in populum redundavit [82 1Kb] . Religiosorum communis est opinio, quod de lumbis vestris super solium non sedebit filius, nisi primitietur in litteris, et lege [Col. 0213B] Domini diligentius instruatur. Potentia Domini non minor est in potentissimo regno transferendo, quam in tugurio pauperis evertendo. Quis in Graecia potentior fuit Alexandro [83 1Kb] , et tamen ei successisse legitur, non suus, sed saltatricis filius. Successorem Julio Caesari fecit adoptio, non natura [84 1Kb] . Caesareae domus totum relege et revolve progressum, et invenies quia in brevi periit memoria eorum, et ad inferos descenderunt, quoniam a se scientiam Dei repulerunt et ipsi repulsi sunt, eisque aut hostes, aut ignoti viri et extranei successerunt. Date igitur operam, amantissime princeps, ut filius vester pueritiae cursum litteralibus disciplinis impendat, quatenus sic et malitiam dediscat [Col. 0213C] innatam beneficio litterarum, et laudabilium exemplis operum assuescat. Bene valete.





EPISTOLA LXVIII. AD ALEXANDRUM III PAPAM. [A. D. 1180?]

ARGUMENTUM.---R. archiepiscopus Cantuar. accusat abbatem Malmesburiensem, quod se ab obedientia sui episcopi subtraxerit. Deinde fuse deplorat quanta mala secuta sint ex exemptionibus abbatum per pontifices Romanos ob episcoporum quorumdam tyrannidem indultis.

Sanctissimo Patri et domino ALEXANDRO Dei gratia summo pontifici, R. Ecclesiae Cantuariensis humilis minister, devotissimum subjectionis obsequium.

Sicut eminentiam apostolicae sedis, etc. Vide inter [Col. 0213D] variorum ad Alexandrum epistolas, post ipsius Regesta, Patrologiae, t. CC.



EPISTOLA LXIX. AD RADULPHUM [(74) 1Kb] ANDEGAVENSEM EPISCOPUM. [A. D. 1182?]
[Col. 0214A]

ARGUMENTUM.---Deplorat lapsum populi Andegavensis, qui Henricum II Anglorum regem bellum gerentem contra rebellem filium Henricum turpi fuga deseruerat; hortaturque episcopum, ut eum vel in fidem sui principis revocet, vel spirituali gladio compescat.

Reverendo Patri ac domino RADULPHO Dei gratia Andegavensi episcopo, suus P. Bles. Bath. arch., salutem animae, et corporis sanitatem.

Sicut de invaletudine vestra turbata est anima mea, sic de convalescentia vestra vehementius exsultat. Benedictus autem Dominus, qui castigans castigavit vos, et morti non tradidit vos, misericorditer [Col. 0214B] reservans ad dandam scientiam salutis plebi ejus. Tempus equidem est accingi gladio et arripere judicium ad faciendam vindictam in nationibus, increpationes in populis. Enormiter peccavit populus vester, cujus malitiam, nisi digna et tempestiva animadversione contuderitis, verendum est ne vobis et populo Dominus irascatur, et ne in caput vestrum aliena transgressio refundatur. Et unde haec proditoriae factionis iniquitas, ut Andegavensis exercitus, tanquam transfuga et desertor dominum suum in acie hostilibus cuneis fugiendo exponeret? Excusabilior esset fuga, si deessent victualia, si arma deficerent, si fortior hostis insisteret, si princeps duceretur captus, aut in acie cecidisset. Nunc autem sine timore, sine vulnere, sine [Col. 0214C] periculo, sine hoste fugit exercitus, ut hostium gratiam ex sui principis desolatione captaret. Sane, quia benignitas regiae majestatis semper eos blande rexerat et mansuete tractaverat, prodiit quasi ex adipe iniquitas eorum, atque beneficio indultae mansuetudinis abutentes se in insolentiam contumaciter erexerunt. Scio quia dominationem filii malitiose desiderant, tantumque, ut poetae verbo utar [85 1Kb] ,

   A principe vulgus
Dissidet, et qui mos populis venturus amatur:
Et sicut habet eorum communis opinio,

Regnorum sub rege novo mitissima sors est.
Milites quoque, qui contra praestitum patri juramentum [Col. 0214D] in partem filii conjuratione clandestina transierunt, non minus essent puniendi quam populus, quoniam

Facinus quos inquinat aequat.
[Col. 0215A] Quia in filio vita diuturnior, et terribilior dominatio exspectatur,

Degeneres trepidant animi, pejoraque versant.
Verumtamen sicut Moyses ob vitulum conflatilem zelo succensus excanduit, atque viginti tria millia hominum occidendo multorum culpam [86 1Kb] , teste Augustino [87 1Kb] , vindicavit in paucis; sicut Julius Caesar militarem tumultum, quem adversus eum excitaverant multi, paucorum animadversione cohibuit [88 1Kb] ; sic expediret domino regi non dissimulare, aut negligere hunc excessum, sed ita paucorum insolentiam ferro ultionis abscindere, ut, terrore derivato ad posteros, facinus non redeat in exemplum. Dominus loquitur per prophetam: Si Dominus, inquit, sum, ubi timor? si pater sum, ubi [Col. 0215B] amor [89 1Kb] ? Nobilissimus siquidem rex, qui rigorem dominationis paterna temperaverat lenitate in populo infideli nec amorem reperit, nec timorem. In stratagematibus Julii legitur Clearchum Lacedaemoniorum ducem dixisse, principem exercitui magis esse timendum quam hostem [90 1Kb] . Faciat, quaeso, timor humiles, quos fecit mansuetudo principis tumidos et rebelles. Leges equidem imperiales in eum qui desertor est, vel transfuga, vel emansor, poenam ordinariam, ad furcam, scilicet, vel ad bestias dictaverunt. Appius Claudius eorum, qui a militari statione cesserant, decimum quemque militem sorte ductum fuste legitur occidisse [91 1Kb] . Fabius [Col. 0216A] Rullus consul ex duabus legionibus, quae loco cesserant, vicenos sorte ductos in conspectu omnium securi percussit [92 1Kb] . Q. Fabius Maximus transfugarum dexteras praecidit [93 1Kb] . Marcus Cato comprehensis in furto commilitonibus idem fecit. Nihil detestabilius est nota proditoris in milite. Licet Joab omnia fortiter fecerit, non computatur tamen in catalogo fortium David, quia fortitudinem ejus proditio in Abner et Amasa denigravit [94 1Kb] . Non dico, ut vestro consilio vel hortatu Dominus rex in populum vestrum rigorem gladii materialis exerceat; scio enim quod in hac parte vices exacti judicis exsequetur, sed quod vestrum est agite. Manus dissolutas, genua debilia, mentesque trepidas roborate, atque infideles animos, aut revocetis ad fidem [Col. 0216B] sui principis, aut spirituali eos gladio compescatis. Novum siquidem a domino papa noveritis emanasse mandatum, ut quicunque pacem domini regis turbant, appellatione remota, excommunicationis vinculo astringantur [(75) 1Kb] . Hac auctoritate fretus dominus Cantuariensis omnes domini regis impugnatores apud Cadomum nuper excommunicavit, nec regi juniori, nec alii exceptionis gratiam fecit [(76) 4Kb] . Illud autem certissime teneatis ipsum nunquam aliquem excommunicasse, qui aut non moreretur in proximo, aut cujus non operiret faciem subita et ignominiosa confusio [(77) 1Kb] .

Exeratis itaque gladium Petri, ut ad debitae fidelitatis [Col. 0217A] observantiam compellantur inviti, qui spontanea voluntate pro salute principis se morti et carceri debuerant objecisse. Sola fidelitas est, quae dilatat gloriam populi, quae pacem firmat, et terrorem incutit inimicis. Adhuc in Annalibus recensentur fideles populi et vivent nomina eorum in aeternum. Refert Frontinus [95 1Kb] Casilinos, obsidente eos Hannibale, tantam fidem servasse Romanis, ut eos ad deditionem, neque fames, neque gladius inclinaret: tantaque illos afflictos fuisse inedia, quod mus centum denariis venderetur; venditoremque muris periisse fame, et emptorem mortis periculum evasisse [96 1Kb] . Petilini a Poenis obsessi parentes et liberos ob inopiam ejecerunt, ipsi autem, coriis madefactis et igne siccatis, foliisque [Col. 0217B] arborum vitam trahentes, obsidionem undecim mensibus contempserunt. Cyzicum in contumeliam Romanorum obsederat Mithridates, urbisque captivos produxit, et ostendit obsessis, arbitratus futurum, ut miseratione suorum ad deditionem compelleret oppidanos [97 1Kb] . At illi exhortati eos ad mortem fortiter excipiendam, fidem servavere Romanis. Vestri autem Andegavenses, quorum prae caeteris populis erat in actis bellicis fama celebrior, tanquam filii Ephrem intendentes et mittentes arcum, conversi sunt in die belli [98 1Kb] ; et quasi degeneres et imbelles, ubi fortius et fidelius principi suo adesse debuerant, in fugam ignominiosissimam sunt conversi. Verumtamen speramus in eo qui spes nostra [Col. 0217C] est, qui convertit mare in aridam, quod convertet in proximo corda filiorum ad patrem, et hanc dissensionis amaritudinem dulcorabit. Ipse quoque, qui judicat fines terrae, dabit victoriam regi nostro, et sublimabit cornua Christi sui. Vale.



EPISTOLA LXX. AD JO. CARNOTENSEM EPISCOPUM [(78) 1Kb] . [A. D. 1175?]

ARGUMENTUM.---Conatur persuadere Carnotensi episcopo, rectius eum facturum, si nepotes potius, pauperes tamen et honestos, quam externos ad ecclesiastica beneficia promoveat.

Dilecto, et prae omnibus diligendo domino suo Jo. Dei gratia Carnotensi episcopo, suus canonicus PETRUS Blesensis, salutem, et in ira misericordiae [Col. 0217D] reminisci.

Eam speravimus in vobis et de vobis maturitatis et prudentiae gratiam, ut vos adulatio fallax facile non seducat. Proverbialiter enim dicitur, quod

Stultum est vas incrustare sincerum [99 1Kb] .

Et testimonio Salomonis: Frustra jacitur rete ante oculos pennatorum [100 1Kb] . Scitis, quod Robertus Salebere caro et sanguis vester est: illi tamen quorum os amaritudine et dolo plenum est, qui [Col. 0218A] dicunt bonum malum, et malum bonum, elongant a vobis amicum et proximum, et de linguae veneno confisi, eum a visceribus vestris nituntur avellere, exterminantes adulatione seductoria legem naturae, necessitatem sanguinis, beneficium nutriturae. Nepoti vestro, dum honestus est, et ecclesiasticis idoneus beneficiis, minus aptum aut deteriorem, quaeso, non praeferatis extraneum, nec ab eo vestrae liberalitatis gratiam avertatis, in quo ista duo concurrunt, natura et meritum. Sane in omni facultate fortius est, quod ex natura procedit, quam quod accedit extrinsecus; semperque sincerior erga vos erit nepotis affectio, quae naturae obsequitur, quam quae sequitur ex fortunae inconstantia. Aristotelem dixisse [1 1Kb] recolitis, quia omne quod [Col. 0218B] natura tale est, magis tale est eo quod non natura tale. Quid est quod in jure civili pactum stipulationem tollit, et a stipulatione non tollitur? nisi quia pactum vinculum naturale est, stipulatio vero civilis est obligatio; jus autem civile naturale corrumpere non potest, cum jus civile a naturali aliquando tollatur. Durum quidem, et nimis austerum est vos eis non esse propitios, quos vobis natura conciliat. Nam et Apostolo teste, qui suorum, et maxime domesticorum curam non habet, fidem negavit, et est infideli deterior [2 1Kb] . Bruta fetus suos nutriunt, et eos, cum fuerint grandiusculi, derelinquunt. Non decet hoc hominem, quem ratio, quem intelligentia faciunt caeteris praeeminentem. Cavete, quaeso, ab iis, qui hominibus placent, confusi sunt qui omnia [Col. 0218C] dicunt ad voluptatem, ad veritatem nihil. Adulatio quidem pestis improbissima est, quae cum statim deprehendatur a paupere, apud divites latenter obrepens etiam circumspectum circumveniet et prudentem. Aut enim sub dilectionis imagine, aut devotionis obtentu, aut alicujus simulatione officii se adulatio prodigiosa palliat, ut gratius acceptetur: venena enim non dantur, nisi melle circumlita. Gloriosum vobis est, dicit callidus adulator, quod in beneficiorum collatione pauperes honestos vestris nepotibus antefertis: opus Dei est hoc: caro et sanguis non revelat hoc vobis. Et quis in hac exhortatione malitiam non deprehendat? sic adversus eum, in quo dolus non est, quandoque dolosus [Col. 0218D] tentator Pharisaeus et Herodianus accessit: Magister, scimus quia verax es, et viam Dei in veritate doces, et non est tibi cura de aliquo, neque accipis personam hominum: licet censum dare Caesari an non [3 1Kb] ? Praecedunt blanditiae, sed venenum est in sermone. Verumtamen omnes laquei malitiae dissolvuntur, dum producto numismate census, Deo, quod erat Dei, et Caesari, quod erat Caesaris, assignatur. Vestra etiam discretio non ignorat quod [Col. 0219A] extranei et honesti admittendi et beneficiandi sunt, sed nunquam honestis nepotibus praeferendi [(79) 2Kb] . Summa naturae injuria est nepotem pauperum et honestum abjicere, carnemque et sanguinem suum opprobrio publicae mendicitatis exponere. Ursa et leaena diligunt fetus suos, alienos quoque, si eis impenderint beneficium nutriturae. Sed et lamiae, juxta prophetam, nudaverunt mammas, et lactaverunt catulos suos [4 1Kb] . Homo autem adeo efferatae inhumanitatis erit, ut, quem docuit, negligat, et abjiciat quem nutrivit? Qui hoc vobis, reverende Pater, suggerunt, parietem aedificant, et dealbant. Verumtamen Dominus dedit vobis cor et sapientiam, ut non seducant vos spiritus mendacii specie et adulationis, ut adulatores deprehendatis in astutia [Col. 0219B] sua, debitumque naturae in vobis non exstinguat dolositas aliena. Porro Joannes evangelista, licet consanguineus Domini, prae caeteris tamen est dilectus a Domino, alterumque filium Zebedaei, et Jacobum minorem, Joseph etiam justum, Judam et Simonem, linea consanguinitatis a Christi consortio non abscidit. Si nepos vester honestus est et prudens, in viro prudente naturam, in consanguineo diligite honestatem. Si ei apud vos beneficium naturae non sufficit, ei saltem honestas et litteratura sufficiat, ut vos inveniat benignum et placabilem; apud quem circumscripta omni linea parentelae de suorum exigentia meritorum gratiam vindicat et favorem.



EPISTOLA LXXI. AD M. ERNALDUM BLESENSEM.
[Col. 0219C]

ARGUMENTUM.---Emerat Blesensis Parisiis libros legum, pretio numerato, sed non abstulerat: quos alius, majori numerato pretio, abstulit. Contendit ergo Blensensis libros illos, licet sibi traditi non sint, ab alio emi non potuisse.

Charissimo socio et amico magistro ERNALDO Blesensi, PETRUS Blesens. Bathon. archidiac., salutem.

Cum dominus rex Anglorum me nuper ad dominum regem Francorum nuntium destinasset, libri legum venales Parisius oblati sunt mihi ab illo B. publico mangone librorum: qui cum ad opus cujusdam mei nepotis idonei viderentur, conveni cum [Col. 0220A] eo de pretio, et eos apud venditorem dimittens, ei pretium numeravi: superveniens vero C. Saxeburgensis praepositus, sicut audivi, plus obtulit, et licitatione vincens libros de domo venditoris per violentiam asportavit. Quoniam igitur ad eum, qui me misit, redire maturius me oportet, vosque moram facturus estis Parisiis, plenissimam habens in vestra discretione fiduciam vobis praedicti procurationem negotii committo: aut, si moram Parisiis aliqua vobis necessitas interdicit, magistro Hugoni Genuensi sub litterarum mearum testimonio committatis. Cum enim ratione civili alienis negotiis exactissima diligentia debeatur: scio quod si praesenti causae, cui plurimum assistit aequitas, sollicite impenderitis procurationis officium, intentio [Col. 0220B] vestra cum honore et fructu veniet ad effectum. Nam, licet rei venditae, aut donatae, aut ex causa relicti debitae non soleat sine traditione transferri dominium, hic tamen habeo utilem actionem in rem, per quam contendo libros mihi exhiberi et tradi. Et ad hoc facit lex illa digestorum ad municipalem, de jure omnium incolarum, et lex tertia digestorum de liberis exhibendis. Sed et libertum meum, cujus possessionem nunquam habui, sic peto: item et filium meum adjecta causa ex jure quiritum. Item civis, aut civitas decurionem suum, ut in institutionibus, de actionibus, praejudiciales, et digestis, de rei vendicatione, lege prima, paragrapho, per hanc. Codice de agricolis et censitis, lege quisquis et lege omnes. Ex habet de colonis [Col. 0220C] Palaestinis, et codice de colonis Thracensibus, codice de fugitivis colonis, de agricolis etiam et mancipiis lege secunda et tertia. In his omnibus mihi vindico rem, cujus possessionem nunquam nactus sum. Sed nec in omnibus his traditionis aut possessionis fit mentio. Nam et libertum petam non traditum aut possessum. Alioquin, quid fiet, si statim post manumissionem se contendat ingenuum? Aut si jus patronatus emerim a patrono, etsi non possederim, tamen ago. Nam etsi pater mihi assignaverit libertum, citra omnem traditionem et possessionem patre mortuo ipsum peto. Item, si debitor paratus erat solvere, deinde convenit, ut [Col. 0221A] retineret pecuniam in causam crediti, contrahitur mutuum, quia creditor intelligitur recepisse, et illi dedisse, ut Digest. De rebus creditis, lege singularia. Expressa similitudinis forma videor libros ab emptore recepisse, et in causam depositi dimisisse. Praeterea traditio alia est vera, quae fit interveniente corporali actu: unde dicitur; traditionibus et usurpationibus quibus rerum dominia acquiruntur, ut codice De pactis, lege traditionibus. Alia fit per fictionem juris, quae triplex est; fit enim per constitutionem, ut codice De donationibus lege quisquis, et Dig. De rei venditione, lege mulier. Et Digest. De acquirenda possessione, lege interdum. Alia fit per celebritatem unius actus, qui alium occultat, ut Dig. De donationib. inter virum et [Col. 0221B] uxorem, lege haec ration.  Sciendum, in medio paragraphi. Alia fit ex appositione custodis, ut Dig. De acquirend. posses. lege quarumdam. Hac brevi deliberatione usus sum, non ut vos instruam, qui estis in jure civili praecipuus, sed ut ad subtiliora vos excitem. Informe principium vos informabit ad optima: scriptum est enim: Da sapienti occasionem, et sapientior erit [5 1Kb] : nam et rivulus ex cursu continuo in magnum plerumque stagnum exuberat, et scintilla incendii ventorum suffragio se porrigit in immensum. Vale.



EPISTOLA LXXII. AD AMICUM ET SOCIUM.

ARGUMENTUM.---Acriter invehitur in quemdam olim socium et amicum, qui per invidiam auctor fuerat, [Col. 0221C] ut Blesensis in familiam archiepiscopi Senonensis non ascisceretur, aliisque beneficiis ecclesiasticis excideret. Epistola erudita est abundans versibus poetarum.

M. PETRUS Blesensis, G. quondam amico et socio suo, salutem quam meruit.

Cum dominus Senonensis [(80) 1Kb] me vocasset a scholari militia, et sub certa exspectatione tempestivi beneficii suae familiae ascripsisset, frequenti suggestione tua propositum revocavit, et sicut publice jactitasti, me illuso in spem meam alium introduxit. Benedictus autem Deus, qui spem mihi abstulit, et rem contulit, tuamque conscientiam cruciatu poenitudinis affligere postea non cessavit. Nam juxta ethicum,

[Col. 0221D] Exemplo quodcunque malo committitur, ipsi
Displicet auctori: prima est haec ultio, quod se
Judice nemo nocens absolvitur [6 1Kb] .

Illud autem mihi ad votum gratanter accedit, quod publice scitur, hoc non ex culpa mea, sed ex tua invidia processisse, mihique solatio est tuae conscientiae cruciatus.

Invidia Siculi non invenere tyranni
Majus tormentum [7 1Kb] .
[Col. 0222A] Poena quidem vehemens, ac multo saevior illis,
Quas et Caeditius gravis invenit, aut Rhadamanthus
Nocte dieque suum gestare in pectore testem [8 1Kb] .
Invidia est qua instigante Cain fratricidium commisit, Joab Amasam interfecit, Saul persecutus est David, Judaei Christum Pilato tradiderunt, filii Jacob Joseph Ismaelitis vendiderunt. Nunquam sane invidisses pauperi, si qua tibi inesset generis mentisve nobilitas, quia testimonio poetae,

Livor, iners vitium, mores non exit in altos,
   Utque latens ima vipera serpit humo [9 1Kb] .
Jam non reputabo me miserum, cui potest alius invidere. Vulgo enim dicitur, quia sola miseria caret invidia. Usque in diem mortis non judicabo me a morsu invidiae liberum et immunem. Nam, juxta [Col. 0222B] Ethicum, ille qui monstra domuit et evasit,

Comperit invidiam supremo fine domari [10 1Kb] .
Certe, si inimicus meus maledixisset aut nocuisset mihi, sustinuissem utique: sed nunc

Non exspectato vulnus ab hoste tuli [11 1Kb] .
Ideoque et ipsum impatientius fero. Nam teste Nasone,

Leniter, ex merito quidquid patiare, ferendum est.
   Quae venit indigne, poena, dolenda venit [12 1Kb] .
Illud plurimum adauxit injuriam et ignem indignationis accendit, quia innocentiam meam tantae majestati reddidisti exosam, quae solo nutu meam potest damnare et opprimere parvitatem. Legitur [13 1Kb] [Col. 0222C] quod Augustus in Pollionem scripserat Fescenninos: cumque respondere Augusto Pollio moneretur: At ego, inquit Pollio, taceo, non est leve in eum scribere, qui de levi potest proscribere. Longe, quaeso faciat, a me dominus archiepiscopus manum suam, nec ejus fortitudo me terreat.

   A Jove percussus non leve vulnus habet.
Ipse suas quamvis vires inhiberet Achilles,
   Missa graves ictus Pelias hasta dabat [14 1Kb] .
Mole, quaeso, magnitudinis suae me non premat. Nam satis aequanimiter fero dispendium, quod mihi hostis procuravit occultus.

   Flagrantior aequo,
Non debet dolor esse viri, nec vulnere major [15 1Kb] .
Adhuc retineo spei magnae solatium:

   [Col. 0222D] Nec sic mea fata premuntur,
Ut nequeam relevare caput: sors aequa merentes
Respicit [16 1Kb] .
Super omnia desiderabilia mea erat praecipuum, ut in terra nativitatis meae aliquod beneficium obtinerem: quia

Nescio, qua natale solum dulcedine cunctos
   Tangit, et immemores non sinit esse sui [17 1Kb] .
[Col. 0223A] Nunc autem culpis meis exigentibus, vagus et profugus super terram,

Quo me cunque rapit tempestas deferor hospes [18 1Kb]
Verum quia innocentia mea per malitiam subversa est, habeo consolationem in Christo, ut sapientia vincat malitiam, et disponat omnia suaviter, quae graviter sustinere compellor sub exspectatione misericordiae suae.

Omne solum forti patria est, ut piscibus aequor;
   Ut volucri vacuo quidquid in orbe patet [19 1Kb] .
Si me fortuna dejecisset in angiportum, ut ita loquar, arctioris angustiae, non timerem. Poetae namque testimonio,

   Fortuna miserrima tuta est:
[Col. 0223B] Nam timor eventus deterioris abest [20 1Kb] .
Nunc autem de paupertate causari non possum:

Pauper enim non est, cui rerum suppetit usus.
Quod satis est cui contingit, nihil amplius optet.
Si ventri bene, si lateri est, pedibusque tuis, nil
Divitiae poterunt regales addere majus [21 1Kb] .
Ecce, qui in domibus regum sunt mollibus vestiuntur. Ego tamen nec sanioribus cibis, nec indumentis ornatioribus uterer, si in regum palatiis habitarem.

Sit mihi, quod nunc est, etiam minus, ut mihi vivam,
Quod superest aevi, si quid superest mihi vitae.
Nam neque divitibus contingunt gaudia solis,
Nec vixit male, qui natus moriensque fefellit [22 1Kb] .
Nihil prorsus habeo praeter patrimonium meum, [Col. 0223C] illudque totum largior et distribuo in parentes; avarior forte futurus, aut largior, si fortuna clementior arrideret. Arridebit equidem, Domino dante, et in caput tuum ignominiose refundetur, quod curialis scholaram, versutus simplicem supplantasti. Jamque tibi debitae ultionis vicissitudinem rependissem, sed pro minimo mihi est, licet magnus sis in oculis tuis, adversus vilem et abjectum expetere ultionem.

   Quippe minuti
Semper et infirmi est animi, exiguique voluptas
Ultio [23 1Kb] .
[Col. 0224A] Mihi sufficit ad vindictam quod processu temporis in me promovendo misericordia Altissimi

Videas, intabescasque videndo.
Me quidem non procurante in promptu est subversio tua, quia testimonio poetae,

Omnia sunt hominum tenui pendentia filo,
   Et subito casu, quae valuere ruunt.
Tu quoque fac timeas, et quae tibi grata videntur,
   Dum loqueris, fieri tristia posse puta [24 1Kb] .
Plutas te mihi exitialiter nocuisse, quia usus consilio Jannes et Mambres, atque consilio Achitophel, quorum adhuc haeredes omnes fere curias obsederunt, a me dominum, amicum et proximum elongasti. Recolo quantas insidias aemulorum in palatio regis Siculi Willelmi secundi [(81) 2Kb] quandoque expertus [Col. 0224B] sum: qui cum multipliciter me a regis latere studuissent, et non possent amovere, prius ad unum episcopatum et alterum, demum ad Neapolitanam metropolim postulari et solemniter eligi me fecerunt. Ego autem ad hoc nullo potui fraudis artificio inclinari: sciebam enim, quod ad hoc et circa hoc tota eorum versutia versabatur, ut ab aulica conversatione remotum aperta persecutione obruerent. Tu e contrario post unam et alteram praebendam, quibus me fraudulenter emunxeras, mihi in praepositura etiam supplantasti. Porro terribilis in judiciis Deus inter me Siculos proditores terribiliter judicavit. Ipse parcat tibi, ego enim nullam de te exspecto ultionem.





EPISTOLA LXXIII. AD TRES EPISCOPOS ANGLIAE.
[Col. 0224C]

ARGUMENTUM.---R. archiepiscopus Cantuariensis hortatur episcopos ad tollendum e medio abusum, qui in Anglia invaluerat, ut scilicet interfectores saecularium capitali poena, clericorum vero et episcoporum tantum excommunicationis poena plecterentur.

RICARDUS Dei gratia Cantuar. archiepiscopus totius Angliae primas, et apostolicae sedis legatus venerabilibus et dilectis in Christo fratribus R. Wintoniensi, G. Eliensi, Jo. Norwicensi episcopis [(82) 1Kb] , salutem et salubre consilium.

[Col. 0225A] In Ecclesia Anglicana damnosa omnibus, et omnino damnanda consuetudo invaluit [(83) 2Kb] , quae nisi per industriam vestram fuerit omnino sublata de medio, in enorme totius cleri dispendium vehementer excrescet. Si Judaeus aut laicorum vilissimus occiditur, statim supplicio mortis addicitur interfector; si quis vero sacerdotem vel clericum minoris aut majoris status occiderit, ecclesia sola excommunicatione contenta, aut, ut verius loquar, contempta, materialis opem gladii non requiret [(84) 1Kb] . Scitis quidem quod a Domino dictum est Moysi: Maleficos non patieris vivere [25 1Kb] . Et Apostolo teste: Princeps gladium habet ad vindictam malefactorum, laudem vero bonorum [26 1Kb] . Sed et Dominus dicit: Qui vos tangit, me tangit [27 1Kb] . Et per prophetiam: [Col. 0225B] Nolite, inquit, tangere christos meos [28 1Kb] . Ubi igitur posset maleficium immanius et exsecrabilius inveniri, quam grassari in christos Domini, et in populum acquisitionis libera impunitatis audacia gladium exercere? Accepta mihi esset sententia excommunicationis in talibus, si timorem homicidis incuteret. Sed culpis nostris exigentibus gladius Petri rubigine obductus est, et quia non potest incidere, datus est in contemptum. Si capra, si ovicula furto sublata sit vel occisa, in hujus rei auctorem, si lateat, sententia excommunicationis emittitur; convictus vero aut confessus furcarum patibulo deputatur. Porro clerici vel episcopi occisores Romam mittuntur [(85) 1Kb] , euntesque in deliciis cum plenitudine apostolicae gratiae, et majore delinquendi [Col. 0225C] audacia revertuntur. Talium vindictam excessuum dominus rex sibi vindicat, sed nos eam nobis damnabiliter reservamus, atque liberam praebentes impunitatis materiam, in fauces nostras laicorum gladios provocamus. Ignominiosum est quod pro capra vel ovicula gravior, pro sacerdote occiso poena remissior irrogatur. Sed his et deterioribus digni sumus, qui jurisdictionem alienam, et nobis [Col. 0226A] omnino indebitam ambitione temeraria usurpamus. Nam et in corpore decretorum, et in Epistola ad Romanos [29 1Kb] haec verba nos legisse meminimus. Sunt quaedam enormia flagitia, quae potius per mundi judices, quam per rectores et judices Ecclesiarum judicantur. Sicut est, cum quis interficit pontificem apostolicum, presbyterum, sive diaconum, hujusmodi reos reges et principes mundi damnant. Omnis equidem justitia ideo exercetur, ut debita quiete gaudeat innocentia, et malignantium temeritas refrenetur. Verumtamen in hac jurisdictione maledicta, quam ambitiose et superbe praesumimus, Deum offendimus, et dominum regem, viamque in clericos malignandi tutissimam laicis aperimus. Nuper apud Wintoniam sacerdos litteraturae [Col. 0226B] commendabilis et conversationis honestae malitiose occisus est a Willelmo Frechet, et uxore ejus [(86) 1Kb] , nec illi maleficium diffitentur. Prompti sunt ergo curiam adire Romanam: nam confidit in ea cor viri sui, atque in specie et pulchritudine sua intendit prospere procedere, et de lenocinio uxoris in via praeter absolutionis beneficium fructus uberioris manipulos reportare. Vos ergo, dilectissimi fratres, huic publicae pesti, dum in suo cursu est, maturiore consilio studeatis occurrere: nam si liberius aliquantulum et licentius evaserit, periculum quod inter pauperes nunc versatur nostris in proximo cervicibus imminebit. Ecclesia jurisdictionem suam prius exerceat; et si illa non sufficit, ejus imperfectum suppleat gladius saecularis. [Col. 0226C] Hujus rei auctoritas e synodo Urbani papae, et decreto Gregorii, ex Epistola Nicolai ad episcopos Galliarum, ex concilio etiam Martini papae, et ex concilio Carthagin. III, et ex multis sanctorum Patrum institutionibus emanavit. Nec dicatur quod aliquis puniatur propter hoc bis in idipsum; nec enim iteratum videtur, quod ab uno incipitur, et ab altero consummatur. Duo sunt gladii, qui [Col. 0227A] mutuum a se mendicant auxilium, atque ad invicem sibi vires impartiuntur alternas, sacerdotium regibus, et sacerdotibus regnum. Ideoque si ab altero suppletur alterius insufficientia, non videtur duplex contritio, aut punitio combinata. Nam et illi, qui ad mortis patibulum sunt damnandi, juxta Moguntinense concilium, antequam ad tormenta ducantur, per cordis contritionem et poenitentiam spiritualiter puniuntur, nec duplicitatem contritionis inducit, sed quaedam praeparatio est ad mortem poenitentia et satisfactio quae praecedit. Reddentes igitur Deo quae Dei sunt, et Caesari quae sunt Caesaris, juxta petitionem domini regis, ei tantorum vindictam excessuum relinquamus: reis autem in mortis articulo constitutis, quia sententiam lati [Col. 0227B] canonis incurrerunt, si absolutionem postulaverint, et in hoc, et in aliis, quantum possumus, sine scandalo et periculo ecclesiae, humanitatis consilium misericorditer impendamus. Publice namque interest, ut materiali gladio cohibeantur, qui nec Deum timent, nec deferunt ecclesiae, nec censuram canonum reverentur. Bene valete.



EPISTOLA LXXIV. AD G. ARCHIDIACONUM.

ARGUMENTUM.---Archidiacono suadet, ut Guidonem hospitem suum in crimen adulterii relapsum, ac proinde incorrigibilem, non secundo puniat, sed patrem ejus, qui eum ab ineunte aetate ad lusum aleae, omnium malorum seminarium, assuefecerit.

Dilecto amico suo G., archidiac. P. Blesen. Bathon. [Col. 0227C] archid., salutem et continuos ad vota successus

Preces vobis affectuosas porrigerem pro Guidone hospite meo, sed nec precandi affectum invenio, nec preces oblatae merentur effectum. Non excuso apud vos hominem, qui enormi dehonestatione vitae publice se accusat, nam ut verbo Nasonis utar,

Non est confessi causa tuenda rei [30 1Kb] .
Sperabam quod esset ex vestrae novissimae animadversionis flagello correctior [(87) 1Kb] , et quod ei vexatio dedisset intellectum; sed et nunc reversus est ad vomitum; et poenae, quam passus est, immemor, adulteram quam abjecerat ad extraordinarios revocavit amplexus.

Saucius evitat, dicit poeta, pugnas gladiator, et idem
   Immemor antiqui vulneris arma capit.
[Col. 0228A] Qui post naufragium modo stagna lacusque timebat,
   Aequoreas iterum remige tentat aquas [31 1Kb] .
Penitus despero de correctione illius, qui forte emendabilior erit, si usque ad satietatem suo arbitrio relinquatur.

Curando fieri quaedam majora videmus
   Vulnera, quae melius non tetigisse fuit.
Vulneris hoc genus est, quod cum sanabile non sit,
   Non contrectari tutius esse puto [32 1Kb] .
Videtur autem mihi pater ejus longe damnabilior in hac parte: nam cum filium suum in pueritia sua sanctis et honestis moribus informare debuerit, ingenium illius exercitavit in alea, variaque lenociniorum turpitudine depravavit [(88) 2Kb] . Tunc equidem erudiendus erat, et ad omnem formam suscipiendam idoneus, tanquam

[Col. 0228B] Udum et molle lutum nunc nunc properandus, et acri
Fingendus sine fine rota [33 1Kb] :
nam

Fingit equum tenera docilem cervice magister,
Ire viam qua monstrat eques [34 1Kb] .
Qui si in aetatem venae durioris evaserit, ad mollitiem ambulatorii gressus non poterit erudiri. Morum siquidem qualitas trahitur a convictu: Et qui picem tangit, inquinabitur ab ea [35 1Kb] corrumpuntque prava consortia bonos mores, teste satyrico,

   Velocius et citius nos
Corrumpunt vitiorum exempla domestica, magnis
Cum subeant animos auctoribus [36 1Kb] .
[Col. 0228C] Quid faciet filius, nisi quod viderit patrem facientem [(89) 1Kb] ?

Si damnosa senem juvat alea, ludit et haeres
Bullatus, parvoque eadem movet arma fritillo [37 1Kb] .
Juvenem vitiosum esse non miror, cujus pueritiam pater aleae dedicavit. Alea siquidem mendacii, perjurii, furti, sacrilegii mater est. Ideo filium instruens, fuge aleam, dicit Cato. Ludum tesserarum et aleae legitur [38 1Kb] Attalus Asiaticus invenisse, quem longe melius est ignorare, quam scire. Chilon Lacedaemonius causa ineundae societatis et amicitiae missus ad Corinthum duces et seniores populi ludentes invenit in alea [39 1Kb] . Infecto itaque negotio rediit, dicens gloriam Spartanorum, quorum virtus noviter constructo Byzantio clarescebat, non esse [Col. 0229A] hac infamia maculandam, ut dicerentur societatem cum aleatoribus contraxisse. Regi quoque Demetrio a rege Parthorum tali aurei dati sunt, ut notaretur in eo levitas puerilis, qui in majestate regali levibus intendebat. Quia igitur filius in patre corruptus est, corripiendus est et in patre, ut poena patris doceat filium a turpibus abstinere. Scriptum est, quia multato pestilente sapiens sapientior erit [40 1Kb] , lavabitque justus manus suas in sanguine peccatoris [41 1Kb] . Frequenter evenit ut uni membro per aliud medeamur. Dolent aures, et scyphae humeris apponuntur: delictum cordis fletus oculi purgat. Peccavit manus, et pectus contunditur. Deliquerunt genitalia, et dorsum ponitur ad flagella. Sane pater sententiam suspensionis, et excommunicationis vinculum [Col. 0229B] non veretur [(90) 1Kb] . Haec omnia verbalia quaedam sunt nec desistet a turpitudine inolita, nisi bursae dispendio compescatur [(91) 1Kb] . Certissimam illius emendationem vobis promitto in ablatione pecuniae. Sensibilis est illa sententia, non verbalis, ideoque plus doloris incutit et timoris. Nam juxta ethicum:

Ploratur lacrymis amissa pecunia veris.
Non cohibent sacra verba manum, majore tumultu
Planguntur nummi, quam funera [42 1Kb] .
Deos igitur in uno lucrifacite: atque dispendio patris filium ad honestatis compendium revocantes in dolore patris vagam et effrenem filii petulantiam cohibete. Filium enim illius hac vice corrigere nihil aliud esset, quam stimulare insanum, quam oleum [Col. 0229C] adhibere camino, et ventis incendia excitare.



EPISTOLA LXXV. AD ROGERIUM DECANUM.

ARGUMENTUM.---Suadet Rogerio decano ut, quoniam dura quaedam regi denuntianda haberet, tempus opportunum exspectet, cum placatioris erit animi. Deinde addit consecrationem electionis Lincolniensis a papa in triennium prorogatam.

PETRUS Blesens. Bathon. archidiac., ROGERIO decano, salutem et salubre consilium.

Nullus magister fidelior, aut efficacior est quam qui probavit per experientiam, quod impertitur aliis per doctrinam. Nuper ad dominum regem missus, ut Cantuariensis ecclesiae negotia procurarem, more solito laetabundus accessi. Verumtamen legens et intelligens in ipsius facie turbationem animi sui, [Col. 0230A] statim suppressi labia, linguamque cohibui, veritus, ne si loquerer, ejus vehementius irritaretur iracundia, quam mihi fidelis interpres animi facies nuntiabat. Negotium itaque distuli, donec faveret hora felicior, et vultus serenior arrideret. Offensum enim principem super gerendis negotiis convenire, nihil aliud censeo, quam explicare retia in capturam aequore procelloso. Se quippe et retia sua perdere properat, qui tempestati se ingerit, atque tranquilliorem maris faciem non exspectat. Scio quia missus es, ut domino regi dura denunties: unde et in hoc verbo te habere cautius oportet.

Nam et ea quae per se grata sunt, quandoque ex inconsulta relatione displicent, et dura eo quandoque artificio referuntur, ut placeant. Illud caveas, [Col. 0230B] ne accedas ad dominum regem negotium tuum propositurus, donec per me, vel per alium, qui mores ejus noverit, introitus praetentetur. Agnus enim est, dum placati est animi: leo vero, aut leone truculentior est, dum vehementius excandescit. Non est ludus, illius indignationem incurrere, in cujus manu honor est et confusio, haereditas et exsilium, vita et mors. Teste Salomone, indignatio regis, nuntius est mortis [43 1Kb] . Aristoteles Callisthenem auditorem suum ad Alexandrum mittens, hortatus est, ut cum eo aut nunquam, aut jucundissime loqueretur, quo apud regias aures, vel silentio esset tutior vel sermone acceptior [44 1Kb] . At ille, dum Alexandrum Persica salutatione exsultantem objurgat, [Col. 0230C] dum vitam ejus corripit et componit, vita privatus est [45 1Kb] . Scio quid afferas, atque ex parte maxima injunctum tibi jam explevi negotium: ideo circumspectius tibi cave, ne ex importuno accessu, aut ex inconsulto sermone res quae ex voto procedit, in periculum incidat, aut defectum. Totum siquidem negotium brevibus verbis poteris intervertere, quod instanti vigilantia, et propensiore cautela studui promovere. Scis quia Lincolniensis episcopatus, pro quo specialiter missi sumus, quindecim annis, aut amplius, jam vacavit [(92) 1Kb] : dominusque Cantuariensis recepit a summo pontifice in mandatis, ut compellat electum consecrationis munus et officium episcopale suscipere, aut ibi alium [(93) 1Kb] , omni occasione et appellatione remota, non differat ordinare. Res autem in contrarium versa [Col. 0231A] est; nunc enim de novo consecrationem electi distulit in triennium Romana Ecclesia. Ideoque temerarium esset vos rigore uti, quem evacuat dispensatio aliena. Porro quidquid differat Romanus pontifex, certissime teneo quod intensum domini regis desiderium est, fixumque propositum, quod infra quatuor menses ecclesia Lincolniensis episcopum habeat consecratum [(94) 1Kb] : jamque hoc ejus desiderium desiderabilis consummasset effectus, nisi illi commune populi commodum impedissent, de quorum manibus populi perditio exactius requiretur. Quaedam, quibus instructior eris, habeo tibi praesentialiter aperire, quae non committerem nuntio, vel scripturae. Vale.



EPISTOLA LXXVI. AD M. PETRUM BLESENSEM [(95) 1Kb] .
[Col. 0231B]

ARGUMENTUM.---Serio et erudite monet socium suum, qui totam pene aetatem in juris civilis, poeticarumque fabularum studio consumpserat, et adhuc pangendis canendisque amatoriis versibus, vacabat, tandem se ad Theologiae studium applicet, et curandae animae saluti impensius incumbat.

Charissimo socio suo magistro PETRO Blesensi, P. Blesensis Bathoniensis archidiac., salutem in auctore salutis.

Saepe scriptis, saepe viva voce te monui et rogavi, quatenus a ludicris et scurrilibus abstineres, et, ut verbo Apostoli utar, non subterfugi, quominus tibi annuntiarem consilium Domini [46 1Kb] . Et quia locum apud te praemissa correctio non invenit, juxta consilium Pauli, mihi eadem scribere non est pigrum [47 1Kb] . [Col. 0231C] Testimonio sane cujusdam sapientis, nunquam nimis dicitur quod nunquam satis discitur [48 1Kb] . Etsi variae occupationes liberam mihi scribendi invide aut facultatem, zelo tamen charitatis accensus, paginam repentae correctionis arripiam. Zelus Phinees coeuntes occidit [49 1Kb] . Moyses zelo ductus idololatras [50 1Kb] , Samuel regem Amalech [51 1Kb] , Elias quinquagenarios [52 1Kb] Judaeum sacrificantem Matathias [53 1Kb] , Petrus Ananiam [Col. 0232A] et Sapphiram interfecit [54 1Kb] . Zelus Domini de templo vendentes et ementes ejecit. Zelus, inquit, domus tuae comedit me [55 1Kb] . Vae mihi, quia tacui, quia tanto tempore obmutui, et silui a bonis. Vereor ne sanguis fratris clamet ad Dominum de terra contra me [56 1Kb] . Fratrem voco, quem mecum filium Christi fecit divinae regenerationis adoptio [57 1Kb] . Verbum prophetae est: Maledictus est, qui prohibet gladium suum a sanguine [58 1Kb] , id est verbum exhortationis a mortificatione peccati. Gladius enim sub lingua corripientis; mel vero et lac sub lingua meretricia blandientis. Non parco tibi, ut mihi et tibi parcat Deus. Rex Achab pepercerat regi Benadab, sicut in tertio regum libro [59 1Kb] legis, et locutus est ei Dominus per Michaeam, dicens: Quia dimisisti virum [Col. 0232B] dignum morte de manu tua, erit anima tua pro anima illius. Quia Saul pepercit regi Amalech, ab eo translatum est regnum ejus [60 1Kb] . Doleo, quia me loqui oportet debito et solito duriora; unde et verba mea dolore sunt plena. Te quidem in summos eminentiae titulos scientia scholaris extulerat, cumque debuisses aliis esse virtutum forma et speculum honestatis, per scurriles nugas et fabulosa commenta gentilium factus es multis laqueus in ruinam [(96) 2Kb] . Quid tibi ad vanitates et insanias falsas? quid tibi ad deorum gentilium fabulosos amores, qui debueras esse organum veritatis? O bone Jesu, o vera veritas, quomodo diminutae sunt veritates a filiis hominum? Domine, principium verborum tuorum veritas [61 1Kb] ; in circuitu tuo veritas; et omnia mandata [Col. 0232C] tua veritas [62 1Kb] . Et quae insania est de Hercule et Jove canere fabulosa; et a Deo, qui est via, veritas et vita [63 1Kb] , recedere? Narraverunt, inquit, mihi iniqui fabulationes, sed non ut lex tua [64 1Kb] . Lex enim tua, Domine, lex immaculata [65 1Kb] , convertens animas; ideo animas convertens, quia eas supplantari non permittit. Scriptum est enim de justo: Lex Dei in corde ipsius, et non supplantantur gressus ejus [66 1Kb] . Posuerunt, [Col. 0233A] inquit, peccatores laqueum mihi, et de mandatis tuis non erravi [67 1Kb] . Quomodo non errasti? quia haereditate acquisivi testimonia tua [68 1Kb] , ut non peccem tibi. Me exspectaverunt, inquit, peccatores; ut perderent me, sed non praevaluerunt, quia testimonia tua intellexi [69 1Kb] . In fabulis paganorum, in philosophorum studiis [(97) 1Kb] , tandem in jure civili [(98) 1Kb] dies tuos usque in senium expendisti, et contra omnium te diligentium voluntatem sacram Theologiae paginam damnabiliter horruisti. Audi prophetam: Respexisti ad majus, et ecce factum est minus; intulisti laborem tuum, et dixisti: Ecce de labore meo, et ego exsufflavi illud, dicit Dominus exercituum [70 1Kb] . Jam canis respersus es, et adhuc puerilibus te impendis. Sapientia clamitat in plateis, usquequo parvuli [Col. 0233B] diligitis infantiam, et stulti, ea quae sibi noxia sunt, amplectuntur [71 1Kb] ? Vereor ne te verbum illud sapientis respiciat: comederunt alieni robur ejus, et nescivit; sed et cani effusi sunt in eo, et ignoravit; qui de Domino sentire in bonitate debueras, et in Scripturis vitalibus degustare gloriam magnificentiae suavitatis ejus, amatoria scribis [(99) 1Kb] , et adinventionibus profanis et in te, et in aliis passiones desiderii suscitans, indignationem provocas Creatoris. Turpitudinem tuam publicas, ut et sanguis sanguinem tangat, et qui in sordibus est, plus sordescat [72 1Kb] . Peccatum suum, dicit propheta, sicut Sodomae praedicaverunt [73 1Kb] . Sed ex adverso clamat sermo propheticus [74 1Kb] , ne ascendatis in Bethaven, aut in Galgala, id est ne vestram ignominiam publice [Col. 0233C] praedicetis. Insani capitis est, amores illicitos canere, et se corruptorem virginum jactitare. Audi quid dicat Job [75 1Kb] : Pepigi foedus cum oculis meis, ut ne quidem cogitarem de virgine. Verbum sapientis est [76 1Kb] : turpia ne dixeris; paulatim enim pudor per verba dilabitur. Turpitudo etiam, inquit Apostolus, nec nominetur in vobis [77 1Kb] . Ipse vero de scurrilibus et curiosis hominibus loquens, in secunda ad Thessalonicenses [78 1Kb] : Denuntiamus, inquit, vobis, fratres, et per Jesum Filium Dei praecipimus, ut non communicetis eis [(100) 1Kb] . Quae utilitas tibi, quaeso, est, verba proferre in ventum, talentumque scientiae tibi commissum a Domino figmentis [Col. 0233D] impendere fabulosis? talentum suum repetet cum [Col. 0234A] usuris. Homo austerus est. Metit, ubi non seminavit [79 1Kb] . Thesaurum siquidem, quem habes, in vase fictili hactenus quasi sub eventu aleae posuisti. Vide, si tangit te sermo ille Domini per prophetam: Argentum tuum versum est in scoriam [80 1Kb] ; et ibidem: Dedi eis aurum et argentum meum, ipsi vero de auro et argento meo operati sunt Baal [81 1Kb] . Quid tibi ad Jovem, et ad Herculem? contra legis prohibitionem nemus idololatriae juxta altare Domini plantare praesumis. Heu, heu, princeps hujus mundi ejectus fuerat foras [82 1Kb] , et nos eum reducimus syrenum cantibus, et rhythmorum deliramentis.

Te introducente venerunt gentes in haereditatem Domini. Ingressae sunt gentes, id est gentilium mores in sanctuarium Dei, de quibus praeceperat, ne [Col. 0234B] intrarent in ecclesiam suam. Ego quidem nugis et cantibus venereis, quandoque operam dedi [(1) 1Kb] , sed per gratiam ejus, qui me segregavit ab utero matris meae, rejeci haec omnia a primo limine juventutis. Dracones Pharaonis devoravit in me draco Moysi [83 1Kb] , dum suavitatis theologicae lepor evacuavit scientiam vanitatis. Ipsa est aqua Jerichontina, cujus sterilitatem Elisaeus salis appositione sanavit; et egressus ad fontes ait: Non erit in eis ultra mors, neque sterilitas [84 1Kb] . Sapientia, quae desursum est, teste Jacobo [85 1Kb] , primum quidem pudica est, deinde pacifica. Repudiatis ergo adulterinis amplexibus mundanae scientiae, tu qui major es mundo, studium scientiae salutaris amplectere, eamque studeas virginem castam exhibere Christo. Hanc sibi in sponsam et [Col. 0234C] amicam eligeret Sapiens, qui dicebat: Hanc exquisivi a juventute mea: hanc mihi assumpsi in sponsam, et amator factus sum formae illius [86 1Kb] . Sane praecepit Dominus in lege Moysi populo Israel [87 1Kb] , ne quis de genere Chanaan sibi ducat uxorem; praeterea dicebat mater Jacob: Taedet me vivere propter filias Heth. Si acceperit filius meus uxorem de stirpe Chanaan, nolo vivere [88 1Kb] . Ego, etsi non materna, fraterna saltem dico affectione, quia taedet animam meam vitae meae, nisi tempestivius ab ista destiteris vanitate. Porro omnia, quae scribis, mirabili artificio, et exquisitissima sententiarum verborumque venustate componis. Sed damnat Apostolus [89 1Kb] [Col. 0234D] ea, quae sunt rationem quidem habentia sapientiae [Col. 0235A] secundum doctrinas hominum, sed non aedificant ad salutem. Illud nobile ingenium fratris mei magistri Willelmi, quandoque in scribendis comoediis et tragoediis quadam occupatione servili degenerans [(2) 1Kb] salutaribus monitis ab illa peremptoria vanitate retraxi; qui in brevi praeeminens in exercitio doctrinae coelestis fructuosa praedicationis instantia perditi jacturam temporis plenissime restauravit. Recedant itaque vetera de ore tuo, quia Deus scientiarum Dominus est, et ipsi praeparantur cogitationes. Ipse novit cogitationes tuas, quoniam vanae sunt. Illi, quorum janitor esse contendis, cum cognovissent Deum, non sicut Dominum glorificaverunt, sed evanuerunt in cogitationibus suis, et [Col. 0235B] obscuratum est insipiens cor eorum. Dicentes enim se esse sapientes, stulti facti sunt [90 1Kb] . Porro sapientia Dei justificata est a filiis suis [91 1Kb] reprobantibus sapientiam hujus mundi. Filii autem hujus saeculi prudentiores sunt filiis lucis in generatione sua, reputantes stultitiam prudentiam praedicationis, per quam Deus disposuit salvos facere credentes. Sapientiam hujus mundi, quae inimica est Deo, et mors animarum, cum sapientia Dei simul habere non poteris. Duabus viis ingredi, aut duobus dominis servire non potes [92 1Kb] ; pallium quidem breve est, duos operire non potest [93 1Kb] . Usquequo igitur claudicas in duas partes? Unum precor ut, sicut exhibuisti cor et linguam tuam servire immunditiae, et iniquitati ad iniquitatem, ita et nunc eadem membra exhibeas [Col. 0235C] servire justitiae in sanctificationem. Hora tibi jam sexta est; quare stas tota die otiosus, cum ad operandum Dominus te invitet? Verbum Sapientis est: Quidquid potest manus tua, instanter operare, quia neque ratio, neque scientia, neque consilium apud inferos, quo tu properas [94 1Kb] . Erit in proximo Sabbatum, quando non erit tibi licitum colligere gomor, aut alias operari [95 1Kb] . In studio et labore perdito, subtiliter quidem, sed inutiliter te exerces. Utinam Dei obsequio impendisses, quod in capturam humani favoris et gratiae laborasti! Paulus se nihil scire arbitratus praeter Jesum Christum, et hunc crucifixum, dicebat [96 1Kb] ; sive mente excedimus, Deo; sive sobrii sumus, vobis [97 1Kb] . Omne studium suum Deo attribuit; in ejus obsequium omnem intellectum suum captivare non desiit. Et tu quidem, venerande [Col. 0236A] magister, prae omnibus coaetaneis tuis saeculari scientia hactenus floruisti; sed hodie et in proverbium populi et in opprobrium tuum versus est sermo prophetae, qui dicit: Ante messem totus effloruit, et inutiles grossos immatura perfectio germinabit [98 1Kb] . Sane non solum arbor, quae malos fructus facit, sed illa quoque quae bonos fructus non facit sententiam excisionis exspectat; tibi ergo tanquam inutili arbori imminent securis et ignis [99 1Kb] . Sed si te transplantaveris super aquas refectionis, id est studium sacrae lectionis, florebis in atriis domus Domini, fructumque facies, desiderabilem et manentem. Beatus vir, dicit quidam [100 1Kb] , qui in lege Domini meditatur die ac nocte, fructum suum dabit in tempore suo. Fructus autem spirituales, teste Apostolo [1 1Kb] , [Col. 0236B] sunt: charitas, pax, patientia, longanimitas, etc. Et quem nunc habes fructum in his, in quibus nunc erubesceres et doleres, si theologicae suavitatis delicias degustares? Exi, quaeso, de foeditate porcorum, ut pascaris in deliciis domus Dei; mensa enim sacrae Scripturae contra omnes spirituales nequitias tibi parata est. Ideo mensa tabernaculi ad aquilonem posita memoratur [2 1Kb] . Propterea scriptum est: Parasti in conspectu meo mensam adversus eos, qui tribulant me [3 1Kb] .

Porro illa tuarum clausula litterarum graviter me turbavit, in qua sermonem evangelicum vocas durum, insipidum, infantilem [(3) 1Kb] . Singulis tribus sub paucitate verborum respondeo. Non est durus [Col. 0236C] sermo Domini, sed tu durus es, terrenus homo, carnalis, animalis. Terrenus, et carnalis caeci sunt. Animalis homo, judicio Apostoli [4 1Kb] , non percipit ea, quae sunt spiritus Dei, quia stultitia est ei, et non potest intelligere. Cum Dominus loqueretur de sacramento corporis et sanguinis sui, quidam retro abierunt apostatantes, et dicentes: Durus est hic sermo [5 1Kb] . Dum sermonem Domini durum vocas, istorum apostasiae deformiter te conformes. Adamas et hyacinthus, et caeterae gemmae, lapides quidem duri sunt, sed nihilominus pretiosi [6 1Kb] . Non Domini sermo [(4) 1Kb] , sed tu potius durus es, qui terram aeneam et coelum ferreum, juxta prophetae verbum, id est duritiem rationis et intelligentiae Dominus iratus immisisse videtur. In eo autem, quod verbum Evangelii insipidum vocas, multum distas ab eo, qui [Col. 0237A] dicit: Quam dulcia faucibus meis eloquia tua, super me ori meo [7 1Kb] . Desiderabilia sunt super aurum et lapidem pretiosum multum, et dulciora super mel et favum [8 1Kb] . Infantilia vero et simplicia verba veritatis non inficior; nam semper amica est veritati simplicitas [(5) 1Kb] . Hic est vomer aratorius Samgar, in quo sexcentos Philisthaeos occidit [9 1Kb] . Hae sunt salivae defluentes per barbam David [10 1Kb] . Quod enim stultius est Deo, sapientius est hominibus [11 1Kb] . Verbum autem Apostoli est: Si vis esse sapiens in hoc saeculo fias stultus, ut sis sapiens [12 1Kb] . Nam per stultitiam praedicationis operatus est Dominus salutem in medio terrae. Renovare igitur spiritu mentis tuae, ut, sicut portasti imaginem terreni hominis, portes imaginem coelestis. Omitte penitus cantus inutiles, et [Col. 0237B] aniles fabulas, et naenias pueriles [(6) 1Kb] . Illud mihi maxime vertitur in stuporem; unde tibi materia cantandi possit erumpere, quem inter anxietates innumeras video constitutum. Sagittae Domini in te sunt, quarum indignatio ebibit spiritum tuum [13 1Kb] ; quomodo ergo potes vacare jocosis, cujus spiritum totum occupat vis doloris? Tempus ridendi, et tempus plangendi [14 1Kb] . A corde tuo non debuerat excidisse plaga illa tam crudelis, et recens mors Joannis primogeniti fratris tui. Majoris tamen doloris memoriam renovat mors Gerardi; qui, licet fuerit minoris aetatis, majores tamen in visceribus tuis vindicarat affectus. Nepotem tuum Nicolaum gloriosae indolis agentem primitias transeo, quem de manibus tuis repente mors amara praeripuit. Claudo [Col. 0237C] sub silentio fratris tui Ammonis carcerales angustias, quas summo desiderio affectaret mortis terminare compendio. Quomodo in tantis luctibus cantandi materiam invenisti? Musica in luctu, importuna narratio [15 1Kb] . Hoc unum precor ut, omissis inanibus cantilenis, scribas quae theologicam sapiant gravitatem; quae ad honestatem fructificent et aedificent ad salutem.



EPISTOLA LXXVII. AD M. PETRUM BLESENSEM.

ARGUMENTUM.---Gratulatur M. Petro Blesensi de communione nominis, utpote jam toto orbe per scripta sua noti; deinde ostendit scriptis homines fieri immortales. Adulatores aulicos insectatur, et librum suum De praestigiis ejus censurae subjicit.

[Col. 0237D] Dilectissimo magistro suo PETRO Blesensi, P. Blesens. [Col. 0238A] Bath. archidiac., salutem et in amicitiae sinceritate constantiam

Aequivocationi vestrae toto corde congratulor; nec reor hoc accidisse sine dispensatione divina, ut nobis esset uniformitas nominum, quos a pueritia fecerat uniformis identitas voluntatum. Quod si homo segnioris vitae aut famae humilioris huic nomini communicaret, tantum honoris supererogare teneretur, quantum ille derogaret communibus titulis, nunc autem quantum laudis addo communi vocabulo, vel acquisitione reddituum vel magnatum familiaritate, vel populi favore, vel scriptis, tantum iisdem modis aut forte elegantioribus ipsius ex parte vestra notitiam dilatatis. Jam in omnem terram et in fines orbis terrae illud nomen exivit [16 1Kb] . Nostra etiam [Col. 0238B] scripta, quae se diffundunt et publicant circumquaque, nec inundatio, nec incendium, nec ruina, nec multiplex saeculorum excursus poterit abolere. Sola scripta sunt, quae mortales quadam famae immortalitate perpetuant, et actibus veterum, quos traducunt ad posteros, nullam permittunt obrepere vetustatem.

Ore legar populi, perque omnia saecula fama
Si quid habent veri vatum praesagia, vivam,
dicit Ovidius [17 1Kb] . Cum Antonius linguam Ciceronis abscinderet, quae in ipsum dictaverat invectivas, dicitur ei Cicero respondisse:

Nil agis, Antoni, scripta diserta manent [18 1Kb] .
Quis hodie Lucilium cognovisset, nisi eum Seneca suis epistolis illustrasset? Plus Caesaris laudibus addiderunt [Col. 0238C] scripta Virgilii et Lucani, quam omnes divitiae, quas de diversis mundi provinciis adunavit. Prudentia Ithaci, et Pelidae virtus sub tenebris ignorantiae usque hodie latuissent, nisi eas divina Homeri [19 1Kb] mens carmine publicasset. Ideo in principibus terrae, et his qui res arduas mundi quaerunt vel gerunt nihil ad laudis acquisitionem posset commodius inveniri, quam eos familiares et amicos habere, qui scribendo scirent et possent res gestas ad posteros derivare. Verumtamen, sicut nuper elegantissime cecinistis, eliminat a palatiis adulatio veritatem. Illi soli in magnatum gratiam admittuntur, qui eos palpant blanditiis, et aures famae bibulas calice Babylonis inebriant. Ampliant eos [Col. 0238D] beneficiis, quos torquere debuerant, et a praesumptione [Col. 0239A] adulandi suppliciis deterrere. Legitur [20 1Kb] , quod Athenienses Timagoram inter officia salutationis Dario adulantem capitali supplicio affecerunt. Lacedaemoniorum etiam Senatus Caristolum interimi jussit, eo quod maluit viris detrahere occulte quam publice et constanter arguere, atque in his tam adulatoribus quam detractoribus silentium indixerunt. Porro laudatur hodie peccator in desideriis animae suae, et iniquus benedicitur [21 1Kb] . Mordacissimus detractor in absentia, nihil praesentialiter proponit, nisi quod placere existimat: verba oris ejus iniquitas et dolus [22 1Kb] . Nam se sententiae Gnathonis addixit, cujus verba in comico haec sunt.


   Negat quis, nego. Ait, aio: postremo
   Imperavi egomet mihi omnia assentari [23 1Kb] .
Natio comoeda est, rides? majore cachinno
[Col. 0239B] Concutitur: flet, si lacrymas aspexit amici,
Nec dolet. Igniculum brumae si tempore poscas,
Accipit Endromydem, si dixeris aestuo, sudat.
Non sumus ergo pares (dicit Umbritius), melior qui semper et omni
Nocte dieque potest alienum sumere vultum,
A facie jactare manus, laudare paratus.
Si bene ructavit, si caetera fecit amicus [24 1Kb] .
Ut qui conducti plorant in funere, dicunt
Et faciunt prope plura dolentibus ex animo; sic
Derisor vero plus laudatore placebit [25 1Kb] .

Bene cum magnatibus ageretur, si scirent inter adulationem laudemque distinguere; sed caeca laudis ambitio, plus credens aliis de seipso quam sibi, utrumque recipit indistincte. Illud etiam apud palatinos plurimum promovet conditionis adulatoriae [Col. 0239C] sortem, quia etsi non omnes laudem appetant, nemo tamen renuit aut contemnit oblatam. Nescio si quem principum nostrorum vobis in laudis materiam elegistis. Ego in libro De praestigiis fortunae (quem vestro committo corrigendum examini) actus domini regis Angliae Henrici secundi pro mea parvitate magnifico, confidens in Domino, quod lector, si non fuerit invidus, gratanter hoc opusculum acceptabit. Votum siquidem meum est, ut dominus rex moriendo non moriatur, sed per laudem mortuus vivat, cumque omnes adulantium linguae evanuerint, beneficio scripturae memorialis ejus gloria aeternetur. Vos, quaeso, aliquid semper scribite, quod lectores erudiat, quodque nomen vestrum in memoriam sanctorum et odorem suavitatis effundat. [Col. 0239D] Libri mei siquidem prima pars a magistro Willelmo fratre meo correcta est; sed quia timeo, ne sit indulgentior mihi, si quid in eo vitiosum invenerit, precor, ut ab initio totum diligentiore cura recurratis, quatenus nihil ibi resideat, quod lectorem offendat, quod inducat errorem, quod virtutem non exerceat, quod non aedificet fidem, quod vitam non instruat, quod non sapiat honestatem.



EPISTOLA LXXVIII. AD R. DECANUM ET CAPITULUM SALVATORIS.
[Col. 0240A]

ARGUMENTUM.---Congratulatur decano et capitulo Blesensi de restituta per nobilem quemdam Gaufridum Ecclesia, eosque ad unionem et concordiam animorum, ac quotidianam divini officii celebrationem hortatur.

Dilectis dominis et amicis magistro R. decano et capitulo S. Salvatoris Blesensis, P. Blesensis Bath. archid., salutem, et cum temporalium multiplicatione incrementa virtutum.

Gratias ago gratiae, largitori, quod secundum multitudinem dolorum in corde vestro, consolationes ejus laetificaverunt animas nostras. Cum enim culpis nostris exigentibus, nostrates vagi et [Col. 0240B] profugi super terram reclinatorium suo capiti non haberent, ille qui in coelis habitat, et humilia respicit, pater orphanorum et lugentium consolator, dispersos in gentes de regionibus congregavit. Legimus quod filiis Israel servientibus in tributo sub regibus Chusanrasathaim, Eglon, Moab et Amalech, suscitavit Dominus Othoniel, et Aiod qui jugum exactoris auferrent [26 1Kb] . Expressa siquidem pietatis imagine dominum Joannem episcopum Carnotensem misit Dominus pro salute nostra, ut reaedificentur muri terrenae nostrae Hierusalem, quatenus ecclesia Blesensis ruinis deformata veteribus in optatam redeat novitatem. Vos totus orbis expuerat, et abjecerat a facie sua; non movebat vestra deploranda captivitas episcopos vel abbates [Col. 0240C] ad compassionis affectum, ut vos ad aliquam ecclesiolam, qualem qualem etiam cum quantolibet onere servitutis admitterent. Porro Gaufridus miles, facultatibus quidem tenuis, sed et sanguinis et animi generositate praeclarus, evangelici Samaritani [27 1Kb] fidelissimus imitator, misericordiam fecit in clerum Blesensem; cujus dolores sacerdos et levita transeuntes contempserant. Eapropter memoriale erit nomen ejus in generationem et generationem, ipsiusque domus benedictionem haereditabit aeternam. Argumentum hujus rei trahimus ab exemplo. Nam in libro Regum legimus quod benedixit Dominus domui Obededom, eo quod recepit apud se arcam Domini [28 1Kb] . Convenienter ab eo arca Domini accipitur, [Col. 0240D] apud quem pauperibus Christi in dispersionem datis stabilis mansio providetur. Revixit spiritus meus in hac miseratione Altissimi, qui diu fuerat dolore et moerore confectus. Videntur mihi prophetarum tempora rediisse. Occurrit animo meo communis et celebris illa exsultatio populorum, cum sub Dario rege per Zorobabel reaedificatur templum [29 1Kb] , cum sub Artaxerxe bibliothecam Esdras reparat, Nehemias muros reaedificat, ignemque absconditum [Col. 0241A] septuaginta annis eruderans et effodiens in crassitudine aquae perficit holocaustum [30 1Kb] . Quadam imaginatione gratissima depingit in se animus meus, qualiter Machabaei dispersos fratres suos revocant, leges lapsas erigunt, renovant caeremonias, mundant sancta, coronis aureis ornant templum, damna longae desolationis eximiae virtutis compendio redimentes [31 1Kb] . Bene recolitis quod olim plures Ecclesiae clericales et praebendariae Blesis erant, sed antecessores nostri propter enormitatem vitae dejecti sunt, atque innumeras terrae Ecclesias traxerunt in partem praecipitii et ruinae. Patres nostri comederunt uvam acerbam, et dentes filiorum obstupescunt [32 1Kb] . Sed jam non erit hoc proverbium in Israel, nec in vobis. Christus enim primitiae dormientium [Col. 0241B] resurgentium post illam clericorum ruinam publicam resurgendi primitias circa vos ordinavit, erigens lapsos, fractos consolidans, liberans servos, pauperes ditans, magnificans humiles, vagos congregans, revocans aberrantes. Cumque satis adhuc novella plantatio vestra sit Ecclesia, paci et quieti vestrae vigilantius provideri oportet. Nam plantae, quae nondum terrae radicitus adhaeserunt, suspectam habent borealem tyrannidem, et ventorum fortiores excursus. Habetis aemulos, qui vestros ortus impedire conati sunt, qui Christi gratiam depravantes in vobis vestris profectibus intabescunt. Sane congregatio haec nova, Christi opus est, sicut ipse locutus est per prophetam: Opus, inquit, manuum mearum haereditas mea, Israel [33 1Kb] . Non ergo [Col. 0241C] in vos desaevit invidorum malitia, sed in Christum, sicut Moyses dicit ad populum incredulum et rebellem: Nos enim quid sumus, inquit, nec enim contra nos est murmur vestrum, sed contra Dominum [34 1Kb] ? sic a Jebusaeo Israel, Abel a Cain, Jacob ab Esau, justus ab injusto, innocens a nocente vexatur. Proficit autem lilium inter spinas: et, dum supra dorsum justi fabricant peccatores, dilatatur Ecclesia. In omnem jam contra vos armatur malitiam iniquitas superborum. Vos autem erga eos, qui pacem vestram turbant, cor habeatis pacificum, sicut Propheta de seipso commemorat: Cum his, qui oderunt pacem, eram pacificus [35 1Kb] Vincite in bono malum: nam et sapientia vincit malitiam, confringetque [Col. 0241D] Dominus cedros Libani: levabit manus suas in superbias eorum, et humiliabit omnem altitudinem extollentem se adversus scientiam Dei. Adhuc pauci estis, et vos multitudo expugnat. Nolite tamen timere, pusillus grex. Dominus enim Sabaoth venit, non in multitudine, sed in paucis. Et vos quidem crescere oportet, illos autem minui: qui etiam jam declinant manifestissime in defectum. Ille qui vocat illa, quae non sunt tanquam ea quae sunt: ille, qui infirma eligit, ut confundat fortia [36 1Kb] , ipse ut reprimeret superbiam Moab, vos in suo nomine benedicto congregavit. Verbum autem ejus est: Ubi [Col. 0242A] duo vel tres congregati sunt in nomine meo, ibi ego in medio eorum sum [37 1Kb] . Testimonio Prophetae, bonum est et jucundum habitare fratres in unum [38 1Kb] . Sed non est in unum habitatio vestra, nisi sit in vobis communiter unio voluntatum. Vos, quibus unicum et praecipuum votum est initiatae Ecclesiae videre profectum, certissime noveritis, quod non nisi per unitatem habitura est incrementum. Recolamus Ecclesiae nascentis infantiam, et videbimus qualiter ab unitate ortum habuerit et progressum; et in unitate etiam complebitur. Nam in cubito uno consummata est arca [39 1Kb] , unus spiritus, una fides, unum baptisma, haec tria Ecclesiam fundaverunt in eo, de quo scriptum est: Audi, Israel, Deus tuus unus est [40 1Kb] . Profecit etiam in melius beneficio unitatis. [Col. 0242B] Legitur enim quod multitudinis credentium erat cor unum, et anima una, et erant eis omnia communia [41 1Kb] . Hanc unitatis gratiam Paulus in se et in aliis nutriebat. Omnibus, inquit, omnia factus sum, ut omnes in Christo lucrifaciam [42 1Kb] . Et iterum: Rogo vos, fratres, ut idipsum sentiatis, et non sint in vobis schismata [43 1Kb] . Petrus apostolus eadem affectione et sollicitudine ductus: Antea omnia, inquit, mutuam in vobis charitatem habeatis [44 1Kb] . Pacem, ait Paulus, habete vobiscum et sanctimoniam, sine qua nemo videbit Deum [45 1Kb] . Habeatis igitur unitatem spiritus in vinculo pacis. Nec enim inveniri potest forma expressior conversationis angelicae, quam unitas socialis. Illud etiam precibus devotis adjicio, ut in ecclesia vestra quotidie et solemniter celebretur [Col. 0242C] obsequium debitae servitutis. Sit in cantu, sit in psalmis observantia jugis: hoc est enim sacrificium laudis, quo Dominus postulat honorari. Sacrificium, inquit, laudis honorificabit me [46 1Kb] . Angeli psalmodiae libenter intersunt, si ordinata sit, et ex devotione procedat. Praevenerunt, inquit Propheta, principes conjuncti psallentibus in medio juvencularum tympanistriarum [47 1Kb] . Et illud: In conspectu angelorum psallam tibi, Deus meus [48 1Kb] . Si autem murmuratis in choro; si serpentina consilia sibilatis ad invicem, si patinae animum a devotione subtrahunt et furantur, si obrepunt cogitationes immundae psallendo, non est hic psalmus jucunda decoraque laudatio; huic psalmodiae angelus inimicus [Col. 0242D] assistit, elongatur autem amicus et proximus. Sic igitur in psalmis, in canticis, et in sacramento altaris, in eleemosynis etiam vestra exerceatur devotio, ut videant homines opera vestra bona, et glorificent Patrem vestrum, qui in coelis est [49 1Kb] . Sic enim plurimi societatis vestrae desiderio accendentur, et initiatae facultates Ecclesiae continuum in redditibus suscipient incrementum. Ergo primus inter primos, qui Blesensem restituerunt Ecclesiam, mihi satisfactum fuisse crederem usque ad plenitudinem voti mei, si viderem fabricam ecclesiae vestrae consurgere ad perfectum, domos claustrales [Col. 0243A] disponi et erigi, utensilia et ornamenta multiplicari, numerum canonicorum usque ad octogenarium crescere, et ordinabiliter in ecclesia ministrari. Haec, antequam moriar, videant oculi mei, ut magnificet anima mea Dominum, claudamque diem novissimum cum exsultatione, et in Cantico Simeonis: Nunc dimittis servum tuum, Domine, secundum verbum tuum in pace [50 1Kb] . Bene valeatis universi et singuli.



EPISTOLA LXXIX. AD R. AMICUM SUUM.

ARGUMENTUM.---Irridet R. diaconum, quod cum ab ineunte aetate summus fuerit muliebris sexus hostis, amore feminarum etiam ad sacrilegas nuptias se pertrahi passus sit. Valde autem exaggerat matrimonii incommoda, ex lib. VIII, Polycrat. Jo. Sarisb. [Col. 0243B] cap. 11.

M. PETRUS Blesensis Bath. archid., dilecto amico suo R., salutem et cautius negotiari.

Quis coelum terris non misceat, et mare coelo? Credendum est de levi posse contingere, quidquid communis usus abhorret quidquid natura prohibuit? Is, qui muliebrem sexum a pueritia detestatus est, qui in ejus ignominiam semper detractionis linguam armavit, nunc in foveam, quam semper evitarat, cecidit; et qui in superbia et in abusione quondam mulieribus insultabat, sponte sua jugulum laqueis muliebribus illigavit. Gaudeant itaque mulieres, quia de persecutore suo triumphavere feliciter. Captus est lupus ab ovibus, et a gallina simplici deprehensa [Col. 0243C] est vulpis astutia. Perditissime hominum, quae te incantavit Hecate, quae cerebrum tuum exturbavit Erinnys, ut gutturi tuo laqueum inextricabilem injiceres, et abjecta jucundissima libertate ignominiosam eligeres servitutem? In eo siquidem in quo deliquisti, justissime punivit te Deus: nam hodie obstruunt mulieres os loquentium iniqua, quae toties a te sustinuerant linguae procacis injurias, ut verbo B. Augustini utar. Navigasti, uxorem duxisti; satius tibi fuerat in exsilium duci, quam sic ducere; nam et haec ipsa ductio nihil aliud est quam a bono famae, et a tranquillitate animi longius exsulare. Non est sine plurima incommoditate copula conjugalis, vixque posse obtineri creditur pax animi cum uxore. Refert Valerius Maximus [Col. 0243D] [51 1Kb] , quod Socrates rogatus a quodam adolescentulo, utrum uxorem duceret, an a nuptiis abstineret, respondit eum quodcunque eorum faceret poenitere. Hinc te, inquit, solitudo, hinc orbitas, hinc generis interitus, hinc haeres alienus excipiet. Illinc perpetua sollicitudo, contextus querelarum, dotis exprobratio, affinium importunitas, garrula socrus lingua, succensoria alieni matrimonii, incertus liberorum eventus. Phoroneus rex ille nominatissimus in thesauris, distributis potius quam retentis, die qua decessit, legitur dixisse Leontio fratri suo, nihil sibi defuisse ad plenam felicitatem, si defuisset [Col. 0244A] uxor Leontio autem quaerenti causam, respondit: Sciunt hoc omnes mariti. Teste Hieronymo [52 1Kb] , Aurelius Theophrastus in libro De nuptiis quaerit an vir sapiens ducat uxorem; et cum definisset, si pulchra esset, si bene morata, si honestis parentibus, si ipse sanus ac dives, sic sapientem posse ducere, statim infert: Haec autem in nuptiis rarissime concurrunt universa. Multa sunt, inquit, quae matronarum usibus necessaria sunt, ut pretiosae vestes, aurum, gemmae, sumptus, ancillae, supellex varia, lecticae, et esseda deaurata. Deinde per noctes totas garrulae conquestiones: Illa ornatior procedit in publicum; haec honoratur ab omnibus; ego in conventu feminarum misella despicior. Cur aspiciebas vicinam? Quid cum ancillula loquebaris? De [Col. 0244B] foro veniens quid attulisti? Non amicum habere possumus, non sodalem. Alterius amorem suum odium suspicatur. Pauperem alere difficile est, divitem ferre tormentum. Cum Marius filiam suam dote divitem, forma nobilem, fama celebrem, genere illustrem Metello in conjugium obtulisset, respondens Metellus: Malo, inquit, meus esse, quam suus. Cui Marius: Imo ipsa tua erit.---Virum, inquit Metellus, oportet esse uxoris. Nam ratione logicae: Talia sunt subjecta, qualia praedicata esse permiserint [53 1Kb] . Sic urbanitate verborum divertit ab oneribus dorsum [54 1Kb] suum. Adde quod nulla est uxoris electio: qualiscunque obvenerit habenda est; si iracunda, si fetida, si superba, si fatua, si [Col. 0244C] deformis. Equus, asinus, bos, canis, et vilissima mancipia, sedile ligneum, urceoli et lebetes probantur prius, et sic emuntur: sola uxor non ostenditur, ne ante displiceat, quam ducatur. Quoscunque dilexerit illa, licet ingrati sint, tibi tamen amandi et colendi sunt. Si totam domum ei regendam commiseris, serviendum est. Si quid tuae dispositioni reservaveris, fidem te sibi non habere putabit, sed vertetur in odium, et tibi, si potest, veneno exitium cogitabit. Anus, aruspices, ariolos, institores gemmarum et sericarum vestium si intromiseris, periculum pudicitiae est; si prohibueris, suspicionis injuria. Livia virum suum interfecit, quem nimis habebat exosum. Lucilia suum, quem vehementissime diligebat: haec poculo amatorio, illa veneno [54* 1Kb] . [Col. 0244D] Dejanira monstrorum domitorem veneno domuit monstruoso, dum in sanguine Nessi, quem occiderat Hercules sanguinem et vitam occisoris appetiit [55 1Kb] . Ideoque Valentinianus imperator eminentiorem eligens vitam, pudicitiam vovit, nec unquam carnem suam ad motus illicitos relaxavit [56 1Kb] . Unde cum jam octogenarius moreretur, audiretque suorum recoli praeconia triumphorum, quibus celeberrimus erat, dixit se in una sola victoria gloriari: requisitus autem de illa victoria, hostem, inquit, meum pessimum, carnem meam semper oppressi et vici. Porro liberorum causa uxorem ducere, ut vel nomen [Col. 0245A] nostrum non intereat, vel ut habeamus praesidia senectutis, certisque utamur haeredibus, stolidissimum est. Et quae sunt haec senectutis auxilia: quae namque dementia est nutrire domi eum, qui aut prior te forte moriatur, aut perditis moribus sit, aut, cum ad maturam aetatem perveneris, ei nimis vivere videaris? Haeredes meliores, et certiores sunt, quos arbitrio tuo eligas, amici et proximi, quam quos invitus habere cogaris. Mulier, quantumcunque honesta sit et pudica, quam citius potest deponere vestem, solet abjicere honestatem. Unde et Herodotus [57 1Kb] ita scribit: Mulier cum veste deponit verecundiam [58 1Kb] . Si illam satyram Juvenalis [59 1Kb] , Credo pudicitiam, etc., frequentius relegisses, nulla te proditoria mulierum malignitas in hanc [Col. 0245B] miseriam dejecisset. Canius, poeta [60 1Kb] lenis facundiae et jucundae, reprehensus est a Livio Poeno gravi et uxorato, quod multarum feminarum gauderet amoribus: Nostram, inquit Livius, philosophiam participare non poteris, dum a tot participaris; non enim Junonem eo jecore amat Tityus, quod multi vultures in multa divellunt. Cui Canius [61 1Kb] : Si quandoque labor, resurgo cautior; si opprimor, aerem resumo alacrior, vices noctium dies exhilarant, sed tenebrarum perpetuitas instar inferni est. Non arguo nuptias, in quibus magnum est Christi et Ecclesiae sacramentum [62 1Kb] , sed te nuptias contraxisse, et quod mirabilius est, te nunc esse uxoratum, inaestimabiliter miror, eoque maxime, quia vehementissimus [Col. 0246A] eras in studiis, et nominatissimus philosophiae professor. Legimus quod, cum Cicero rogaretur ut post repudium Terentiae, sororem Hirtii duceret, prorsus omne matrimonium renuit, dicens se philosophiae et uxori pariter vacare non posse. Scribit beatus Hieronymus [63 1Kb] , quod totae Euripidis tragoediae, in mulieres maledicta sint: et quod Epicurus, cum Metrodorus discipulus ejus Leontion duxisset uxorem, dixit: Sapienti rarissime ineunda conjugia, eo quod plura et gravissima incommoda brevibus nuptiarum deliciis sint admista. Pacuvius flens ait vicino suo [64 1Kb] : Amice, arborem habeo in horto meo infelicissimam a qua suspendit se prima uxor mea, quam habui; ab eadem secunda uxor mea elegit suspendium. Ab eadem suspendit [Col. 0246B] se et tertia. Cui respondit amicus: Miror te in tantis successibus lacrymas invenisse. Et idem: Dii boni, arbor illa, a quot dispendiis te suspendit, da mihi surculos de arbore tua, ut in mortem uxoris meae vivificetur et crescat. Haec arbor tibi necessaria esset. Noveris autem conturbernium istud, ne dicam matrimonium, infaustos habiturum eventus. Quidquid enim in eo factum est, contra Deum et apostolicas praesumptum est sanctiones. Eras equidem electus in sortem Domini atque in ordinem diaconus ascenderas [(7) 7Kb] , eoque forsitan praetextu ad vota matrimonialia convolasti, ut cum appetitum novae libidinis satiasses, ratione conjunctionis illicitae divortium celebrares. Porro praeter [Col. 0247A] animae discrimen periculosum est tibi ita parentibus tuae uxoris illudere, qui sui generis titulos nimis humiliasse frequenter conquesti sunt, eo quod te in suae parentelae participium admiserunt. Video te inevitabilibus angustiis circumseptum, quia, sive in matrimonio perseveres, sive ab uxore divertas, vitae aut famae periculum non evades. Valeas, et negotiare consultius.



EPISTOLA LXXX. AD G. AMICUM SUUM.

ARGUMENTUM.---Monet G. amicum suum, ne ob invidiam vel malevolentiam falsorum fratrum deserat monasterium; illam ad virtutem multis profuisse; deinde videat ne praetextu malevolentiae alienae suam palliet malitiam.

PETRUS Blesensis Bath. archid. charissimo amico [Col. 0247B] suo G., salutem et immarcescibiles patientiae fructus.

Fama est, quod velis interdictum ponere de migrando, atque salutata a primo limine congregatione sanctorum, dicis, quod invidiam tuae domus, et periculum in falsis fratribus sustinere non potes. Vel nulla, vel frustratoria est tui recessus occasio, cui cedere debuisset ad gloriam, habere unde aemulus invideret. Nam solos miseros ignorat invidia; verumtamen virum fortem excitat ad virtutis exercitium alieni livoris aculeus, nec mentis oculos torpere permittit invidia detractorum. Jacob [65 1Kb] , qui in baculo suo Jordanem transierat, non red iisset cum duabus turmis, nisi cum invidia Esau [Col. 0248A] agitasset. Joseph non imperasset Aegypto [66 1Kb] , nisi ipsum fratrum invidia vendidisset. Scriptum quippe est, Abel esse non potest, quem Cain invidia non exercet. Invidebat forte tibi aliquis, sed habebas vindicem tuum. Et qui adversus innocentiam tuam erigebat tormenta invidiae, suum gerebat in mente tortorem. Nam juxta verbum ethici:

Justius invidia nihil est, quae protinus ipsum
   Auctorem torquet, discrucians animum?
Nonne tormenta sunt, ex bonis aliorum marcescere, aegrescere, deperire? Audi poetam [67 1Kb] :

Invidus alterius macrescit rebus opimis.
Audi alium proprietatem invidiae assignantem:

Insultare malis, rebusque aegrescere laetis [68 1Kb] .
Audi etiam Job [69 1Kb] : Stultum, inquit, interficit iracundia, [Col. 0248B] et parvulum occidit invidia; pusillanimitas enim invidiam parit. In eo enim, quod alio inferiorem et minorem se reputat, malitia in ipso ignem livoris inflammat. Sustine ergo quod invidi et aemuli tui se ipsos occidant, ut gladius eorum intret in corda ipsorum. Sane Goliath interfectus est gladio, quo David exitium intentabat [70 1Kb] . Aman suspensus est in patibulo, in quo supplicium destinaverat Mardochaeo [71 1Kb] . Verbum Salomonis est: Qui mittit la idem in altum, super caput ejus cadet [72 1Kb] .

   Nec enim lex aequior ulla est,
Quam necis artifices arte perire sua.
Cum haec pestis tolerabilior sit individioso, quam invido: nimis delicatus es, si tui aemuli cruciatum [Col. 0249A] ferre non potes. Detractores Deo odibiles, sicut Apostolus dicit [73 1Kb] , quanto malignius tuam depravant innocentiam, tanto se probant inferiores, et magnificentius tuae virtutis titulos extollunt, teste poeta [74 1Kb] :

Summa petit livor, perflant altissima venti.
Quorum vita favorabilior est ad gloriam, acriores invidiae sentiunt morsus.

Urit enim fulgore suo, qui praegravat artes
Infra se positas [75 1Kb] .
Legitur quod, cum Platoni ejus socii inviderent, quaesivit a Socrate magistro suo, qualiter eorum invidiam declinaret. Cui Socrates: Esto, inquit, ut Thersites: in quo manifestissime declaravit, ibi deesse invidiam, ubi virtutum gratia non adesset. [Col. 0249B] Innocentia Christi stimulos invidiae non evasit. Unde et Pilatus quandoque agnovit, quod per invidiam tradidissent: eum [76 1Kb] . Nonne hic est fabri filius [77 1Kb] ? dicebant. Non est hic homo a Deo, qui Sabbatum non custodit [78 1Kb] . In Beelzebub principe daemoniorum ejicit daemonia [79 1Kb] . Quem non urerent verba haec, quae de fornace invidiae procedebant? sicut senex in Andria docet: Si velles humilitati et patientiae militare, invenires laudem

sine invidia et amicos pares [80 1Kb] .
Legitur [81 1Kb] , quod Julius Caesar, audita morte Catonis, compassus est ejus morti, et egregium civem ademptum de medio, et ablatum reipublicae deploravit; professus est tamen, quod Cato actibus [Col. 0249C] ejus, et quod ipse gloriae Catonis inviderat. Nihil in te gloriosius video, quam quod habes invidos, quod odientes te affligis et uris, atque in deliciis tuis crucias inimicos. Vereor tamen ne aliud, quam invidia fratrum, te excludat a claustro; novi enim tui animi levitatem; et si publicae voci creditur, non invidiam claustralium fugis, sed saecularium sequeris voluptatem. Vide ne sub praetextu malevolentiae alienae tuam velis palliare malitiam, et egrediendo claustrum, ingressum tibi praeparare ad gehennam.



EPISTOLA LXXXI. AD SIMONEM CARNOTENSEM CANONICUM.

ARGUMENTUM.---Simonem canonicum deserto litterarum [Col. 0249D] studio opibus congerendis vacantem, hortatur ut studium litterarum, cupiditate opum rescissa, exemplo multorum philosophorum, prosequatur.

M. PETRUS Blesensis Bathon. archidiac., SIMONI Carnotensi canonico, cum salute mentis et corporis desiderium honestatis.

Animam meam, quam tua invaletudo plurimum contristaverat, tua convalescentia jucundavit. Nunc autem me in plenam exsultationem animi reformares, si relictis puerilibus, maturioribus intenderes, [Col. 0250A] qui fines pueritiae jam excedis. Spes equidem agricolae vehementius exhilarescit, si plantam, quam excolit, florere conspiciat, fructumque promittere tempestivum. E diverso graviter animo consternatur, si planta nunquam turgescit in florem, si se tantum diffundit in ramos, et in degenerem foliorum luxuriat ubertatem. Sane tempus est, ut honestioribus studiis te impendas, atque prurientis primitias pubertatis, sub arctiore nodo custodiae, et prudentia vigilantiore cohibeas. Obrepunt equidem desideria carnis, quae latenter exterminant gratiam studiorum, et sub quadam aetatis indulgentia militant in dispendium honestatis. Si modicum delibasses de amore sapientiae et dulcedine studiorum, spes virtutis in te mihi securior arrideret. [Col. 0250B] Nam cum hactenus sub virga disciplinae et sub jugo fueris magistrali, te doctoris instantia quasi quaedam sigilli violenta impressio informavit ad mores. Sed certissima exhiberes virtutum indicia, si timorem in amorem, si necessitatem in desiderium commutasses. Cum studium sit vehemens animi applicatio ad faciendum, meditandumve aliquid: studiosus esse non potest, cujus animum voluntaria discendi affectio non accendit. Qui autem in talibus negligens est, aut remissus, non multum dissimilis est ab eo, qui, languente appetitu atque insipiente palato, cibum recipit, cibosque contradictorios gulae fastidienti stomacho violenter intrudit. Si semel suavitatem sapientiae degustasses, omnia praeter [Col. 0250C] illam in fastidium tibi verterentur. Habet enim incomparabiles thesauros deliciarum, atque omnium bonorum gratiam largitur ad plenum; et ad haec forte verba illa Salomonis respiciunt: Super salutem, inquit, et omnem pulchritudinem dilexi sapientiam, et proposui pro luce habere eam. Venerunt, inquit, omnia bona pariter mihi cum illa [82 1Kb] . Amor discendi admissus aegre amittitur, atque in desiderium transiens sua se voluptate perpetuat, et cum vita hominis limitatur. Legitur [83 1Kb] , quod Solon temporibus suis apud Athenienses prudentiae gloria singularis, cum in ultimis laboraret, assidentibus suis amicis, et invicem conferentibus caput erexit; et interrogatus, cur hoc fecisset, respondit: Ut, cum istud, quidquid id est de quo disputatis, percepero, [Col. 0250D] moriar. Carneades philosophus [84 1Kb] , laboriosus sapientiae miles, nonaginta annos continuavit et consummavit in studiis. Tu vero vix in scholis quadriennium complevisti, et abjectis studiis, temporalium rerum sollicitudini te immisces. Rem tuam affectas disponere, quae procul dubio periclitabitur in manibus tuis, et insuper evolabit in ventos, quidquid hactenus didicisti. Scio quia, ut filius saeculi sitienter appetis divitias, sed consultius et fortius ageres, si cum Salomone sapientiam divitiis [Col. 0251A] anteferres. Studiis equidem et divitiis pariter vacare non potes. Nec animam illam dignatur inhabitare prudentia, quam videt infectam desideriis, et curis temporalibus involutam. Scriptum est [85 1Kb] quia in malevolam animam non introibit sapientia, nec habitabit in corpore subdito peccatis. Quondam philosophiae professores exsecrabantur divitias, nec putabant cum earum sollicitudine aliquam posse obtineri prudentiam, aut digne in castris disciplinalibus militare. Verbum poetae est [86 1Kb] :

Quis locus ingenio, nisi cum se carmine solo
Vexant, et dominis Cyrrhae, Nysaeque feruntur,
Pectora nostra duas non admittentia curas?
Magnae mentis opus, nec de lodice paranda
Attonitae, currus, et equos, faciesque deorum
Aspicere, et qualis Rutulum confundat Erynnis.
[Col. 0251B] Ideoque cum pater Demetrii [87 1Kb] filio suo tantas reliquisset divitias, quibus exercitum regis Xerxis poterat uno die procurare, Democritus patrimonium suum donavit patriae: et Athenis in discendo et docendo dies suos continuans studiorum malitiam consummavit in aurea paupertate. Crates ille Thebanus projecto in mare non parvo pondere auri: Abite, inquit, pessum divitiae pessimae; ego vos submergam, ne submergar a vobis. Anaxagoras, cum post longa tempora studiorum in patriam rediisset, propriasque possessiones ex longa absentia sua invenisset enormiter dissipatas: Non essem, inquit, salvus, nisi istae periissent. Verbum Socratis fuisse dicitur [88 1Kb] ; neminem studiosum fieri nisi se mediocriter pauperem opinetur. Nam sicut [Col. 0251C] supervacuas opes rejici, sic paupertatem, si tolerabilis et munda non sit, studium non admittit. Haec enim urit animum, hae subvertunt, sicut ethicus dicit [89 1Kb] :

Cui non conveniet sua res, ut calceus olim,
Si pede major erit, subvertet; si minor, uret.
Quoniam igitur tibi copiose eontulit Deus, ut scholarem possis continuare militiam, rogo, moneo, consulo, ut laudabile tuae indolis initium pleniore studio prosequaris, et ad tempus divitiarum acquisitione suspensa, totum te impendas amori sapientiae, cujus accessoria et subsecutiva erunt testimonio Salomonis [90 1Kb] bona temporalia pariter et aeterna. Vale.



EPISTOLA LXXXII. AD ABBATEM ET CONVENTUM CISTERCIENSEM
[Col. 0252A]

ARGUMENTUM.---Richardus Cantuar. archiepiscopus post laudes magnas ordinis Cisterciensis, ostendit eum uno hoc naevo plurimum obscurari, quod consuetas decimas clericis et monachis subtrahant. Deinde excommunicationem, et brachii saecularis vim comminatur, nisi eas persolvant.

RICHARDUS Dei gratia Cantuar. archiepiscopus, totius Angliae primas, et apostolicae sedis legatus, dilectis in Christo fratribus et amicis, abbati et conventui Cisterciensi, salutem et consilium salutare.

Licet vos diligamus in Christi visceribus, et in charitate non ficta, gravem tamen et publicam ad vos et de vobis querelam deferre compellimur. Nam cum per gratiam Dei domus vestra nominatissima [Col. 0252B] sit in observantia ordinis [(8) 2Kb] , et perseverantia sanctitatis, periculosum est pro re modica titulum et gloriam tantae opinionis perdere atque convertere in famae dispendium compendium temporale. Inter universas ordinum varietates, quibus decorata est sponsa Christi, nullus ordo virtute fragrantior, nullus sancti nominis odore suavior est in Christo quam vester; si rem unicam amoveritis de medio, per quam hostis humani generis sinceritatem vestram attentare praesumit. Scitis quod omnium malorum radix est cupiditas [91 1Kb] ; publice tamen dicitur, et nos id ipsum cum lacrymis recensemus, quod usque ad congregationes vestras ausa est irrumpere illa transgressionis mater, magistra nocendi, primipilaria iniquitatis et auriga malitiae, sicaria virtutum, [Col. 0252C] seditionis origo, fovea scandalorum. Renuntiastis mundo et cupiditatibus ejus, atque cum Josue vestram in vobis spiritualem Jericho subvertistis. Sententiam maledictionis incurrit, qui reaedificat Jericho, et cum Achan filio Charmi lapidibus obruitur, qui de anathemate Jericho rapuisse convincitur [92 1Kb] . Verbum Tobiae est [93 1Kb] : Videte ne furtivus sit. Furtum siquidem committitur, quoties res aliena invito domino contrectatur. Sed et rapinae crimen in jure civili furtum improbius definitur [94 1Kb] . Neminem praedonem vocamus, aut furem, sed veremur, ne vestram suggillet opinionem, si rem concupiscitis, aut rapitis alienam. Una omnium vox est, quia Cisterciensis ordinis professores, tanto differentius [Col. 0253A] prae caeteris triumphales sanctitatis titulos referent, quanto expressius religionis apostolicae vestigiis inhaeserunt; cum in tenuitate ciborum, in asperitate vestium, in vigiliis, in confessionibus, in disciplinis, in psalmis, in humilitate, hospitalitate, obedientia, charitate et caeteris, quibus fructus vitae seminatur in terris, deprimatis carnem, spiritum erigatis. Angelicae vitae sinceritati vos homines compararent ubique, cum vobis in favorem plenissimum laus hominum communis assistat, unum, nisi, clamat in contrarium, tantamque vestrae gloriosae opinionis faciem decolorat. Et quae est ista maledicta conjunctio, nisi, quae a Christi gratia, et favore hominum vos disjungit? Inviti et dolentes hoc dicimus, sed ad dicendum murmur universale et communis [Col. 0253B] querimonia nos compellunt. Vota et linguae omnium in vestrae sanctitatis praeconium laxarentur, nisi raperetis quod alienum est, nisi monachis et clericis decimas auferretis. Haec est conjunctio quaedam, et dictio satis modica, sed quae vitam vestram non modice dehonestat. Testimonio sacrae paginae, decimae tributa sunt egentium animarum. Et quae est haec injuriosa immunitas, ut exempti sitis a decimarum solutione, quibus obnoxiae terrae erant, antequam vestrae essent, et quae solutae sunt hactenus ecclesiis, non personarum obtentu, sed territorii ratione? Si in vestram possessionem terrae devolutae sunt, quare in hoc periclitatur alienum jus? nam ad vos terrae juxta communem opinionem cum [Col. 0253C] suo onere transierunt. Utquid in alienam injuriam terras et nutrimenta vestra privilegiari facitis, ut auferatis quod alienum est? Nunquid Abel de nutrimentis suis Dominum non respexit [95 1Kb] ? nunquid justiores estis primo omnium justo? ut vos contra Dei justitiam erigatis? Per prophetam [96 1Kb] praecepit Dominus decimas inferri in horreum suum; vos ab ejus horreo jubetis auferri. Habet justitia divinae legis, ut in Levitarum sortem cedant decimae [97 1Kb] ; unde et justitiae Dei manifeste resistit, qui ministris ecclesiae nititur jus decimationis auferre. Sane et ex his, et consimilibus satis liquet, quod si virtus obedientiae est in solutione reddituum, aut exhibitione decimarum aut juris alieni, facile detrectaretis obedientiae jugum. Milites Galliarum sibi jus decimationis [Col. 0253D] usurpant, nec vestris privilegiis deferentes, eas a vobis potenter extorquent. Adversus eos deberetis insurgere, non adversus clericos, aut ecclesias clericorum; deberetis recolere vos quandoque fuisse clericos, atque sacramenta salutis in eorum ecclesiis percepisse. Sed et Christianae professionis vinculum, et devotio filialis affectus privignales induit, et sub religionis praetextu transiit in contemptum. Non ponimus os nostrum in coelum, nec de facto summi pontificis disputamus. Sed si dominus papa quadam indulgentia speciali quandoque [Col. 0254A] privilegiavit vos, dum ordo vester in paupertate gaudebat, dum in usus egentium suae tenuitatis viscera liberaliter effundebat, potuit tolerari ad tempus, licet in communem redundaret injuriam, quod causa necessitatis fuerat introductum. Nunc autem, quando vestrae possessiones multiplicatae sunt, etiam in immensum; privilegia haec potius ambitionis, quam religionis instrumenta censentur. Quidquid indulgeant privilegia Romanae Ecclesiae, vobis expedire non credo, contra conscientiam vestram, quod alienum est, usurpare. Quid si a sede illa publicum emanasset edictum, quod ubicunque inveneritis clericos, aut alterius habitus monachos equitantes, vobis liceret eos de suis evectionibus dejicere, et equos in usus proprios retinere? quid [Col. 0254B] interest, equos rapiatis, an decimas? nisi quia decima res spiritualis est, et ideo enormius sacrilegium in decimis committitur, quam in equis? Cum Dominus praecipiat decimas solvi [98 1Kb] , quis contra ejus praeceptum potuit dispensare? ubi divina et humana jussio sibi invicem contradicunt [99 1Kb] , obediendum est Deo magis quam hominibus [100 1Kb] . Cumque sint duae leges, exterior et interior; interior semper praejudicat: quodque puritas conscientiae dictat mihi, exteriori praecepto fortius est, et omnem indulgentiam alienae dispensationis evacuat. Si filii Israel de mandato Domini, et in retributionem longi obsequii, quod Aegyptiis impenderant, eis vasa argentea et aurea abstulerunt [1 1Kb] ; non expedit vos haec ad consequentiam [Col. 0254C] trahere nisi constet Dominum haec mandasse, et vos nobis tanquam Aegyptiis longae servitutis obsequium impendisse. Consultius ergo et modestius agentes, date operam, ut praedictae ambitionis nota, quae vestrae sanctitatis titulos dehonestat, abscindatur a vobis, nec pro rebus perituris commune in vos scandalum excitetis. Vae illis per quos scandalum venit [2 1Kb] ! In restitutione alienae rei non credatis conscientiam vestram in aliquo laedi; nam, si quid utilitatibus vestris deperit in hac parte, devotio populorum, quae nunc erga vos plurimum turbata est, totum hoc pleniore munificentia restaurabit. Quod si pertinaces vos, et inflexibiles exhibetis, vinculo anathematis innodabimus universos, qui aliquid vobis dederint, aut vendiderint, unde jus [Col. 0254D] decimationis obveniat, atque in coelum clamabimus et ad thronum summi judicis appellabimus, ne quis hujus vinculum excommunicationis absolvat. Principum etiam favorem in hoc plenissime obtinebimus, ut gladio spirituali manus civilis assistat, et quidquid contra principale oraculum, venditum aut donatum vobis fuerit, confiscetur. Antequam ergo res in deteriorem vergat exitum, vestrae famae maturius providentes, velitis assuescere solutioni decimarum, illarum maxime, quas cum majore omnium rancore et odio usurpatis, et quas clerici [Col. 0255A] sive monachi hactenus perceperunt. Nam si de novalibus tantum, sicut beatae recordationis Adrianus papa constituit, decimas retinetis, nobis in ea re damnum erit tolerabilius, cujus emolumenta non sensimus. Verum juxta philosophi sententiam, non sine dolore amittitur, quod delectabiliter et commode possidetur. Valete.





EPISTOLA LXXXIII. AD B. EXONIENSEM EPISCOPUM [(9) 1Kb] . [A. D. 1167-1175.]

ARGUMENTUM.---Walterus archid. monet Exoniensem episcopum, uti judicem ecclesiasticum, ut matrimonium inter consanguineos illegitime celebratum ex mandato Romani pontificis dissolvat.

Charissimo domino et amico B. Dei gratia Exoniensi [Col. 0256A] episcopo, WALTERUS de Constantiis [(10) 1Kb] Oxeneforden. archidiaconus, salutem in eo qui judicat fines terrae.

Cum plurima litteratura, ususque et experientia negotiorum, prudentem et circumspectum vos fecerint in decisione causarum; miror, et mirantur caeteri, qui sunt in utroque jure periti, quare inter Robertum et Ismenem consanguineam suam celebrare divortium tanto tempore distulistis [(11) 12Kb] : maxime cum mandatum domini papae super hoc habeatis expressum, et cum sacri canones detestabile reputent cohabitationem talium sustinere. Testes equidem legitimi, nullique exceptioni obnoxii producti sunt, qui si in causa hac vobis fidem non fecerint ad plenum, juxta clausulam illam litterarum [Col. 0257A] domini papae, ubi dicitur; et aliorum plurium; auctoritate etiam Fabiani et Coelestini, atque aliorum sanctorum Patrum, qui post eos propinquiores et sanioris testimonii erant, admittendi sunt, ut sit lucerna pedibus vestris ad convertendam justitiam in judicium, diligens inquisitio veritatis. Quanto enim flagitiosius et immanius peccatum est incestus, tanto scrupulosius certitudinem consanguinitatis exquiri oportet, ut in celebrando divortio sententia [Col. 0258A] judicis non vacillet. Nihil hic dissimulanter agere judici licet, ubi vertitur periculum animarum. Ideoque amicorum parcite fatigationibus et expensis, qui jam alterutram debuerant reportasse sententiam, qui etiam libenter secundae et tertiae productioni renuntiant; si secundum testificata aliorum velitis expedire negotium. Si ad pleniorem notitiam rei alia productione opus est, ipsi judicio et productioni secundae se offerunt; utrum velitis, eligite, [Col. 0259A] dummodo ulterius non velitis, in eorum injuriam frustratorias dilationes innectere. Porro unum in hoc negotio est, quod praecipue nos molestat. Nam cum ille Robertus sit primogenitus primogeniti fratris mei, et ab ipso ratione patris quasi a capite series parentelae nostrae tota dependeat, veremur ne conjunctionis incestae vitium transfundatur ad posteros. Concipiet enim tota successio corruptelam, si a capite membra, si a fonte rivuli, si rami a stipite legitime non procedant. Sacra equidem Scriptura testante [3 1Kb] , filii incestuosorum abominabiles sunt Deo. Et sicut beatus Gregorius asserit [4 1Kb] , ex incestuoso concubitu proles legitima non succrescit. Faciatis igitur, prudentissime pater, verbum abbreviatum et mandatum domini papae, quod [Col. 0259B] hactenus suspendistis, sine moratoria dilatione mancipetis effectui, aut recurrentibus litteris nos velitis instruere, quare in causa ista procedere non possitis. Valete





EPISTOLA LXXXIV. AD ALEXANDRUM PAPAM ROMANUM.

ARGUMENTUM.---R. archiepiscopus Cantuar. nomen episcoporum in aula regia degentium a calumniis tuetur, ac ostendit exemplo veterum, quanto cum fructu regni in ea versentur.

ALEXANDRO Dei gratia summo pontifici, RICHARDUS Cantuariensis Ecclesiae humilis minister, devotum humilitatis et obedientiae famulatum.

Detractores Deo odibiles [5 1Kb] , etc. Vide inter variorum ad Alexandrum epistolas, post ipsius Regesta, Patrologiae [Col. 0259C] t. CC.



EPISTOLA LXXXV. AD R. SARISBERIENSEM.

ARGUMENTUM.---Graviter reprehendit in R. Sarisberiensi ventris ingluviem, quantaque mala ex ea nascantur, veterumque exemplis declarat, quanti facienda sit sobrietas.

M. PETRUS Blesensis Batn. archid., R. Sarisb., salutem in Deo salutari nostro.

Si tibi increpatoria et solito duriora propono, facit hoc insolentia tua, et iniquitas ex adipe prodiens, quae cum multis exhortationibus meis amicabiliter et blande sollicitata sit, correctionis tamen beneficium non admisit. Si de salute animae tuae, aut saltem de incolumitate corporis cogitares, plus animae [Col. 0259D] et minus corpori, minus ventri et plus spiritui deservires. In animae tuae perniciem conjurasti, atque in ipsius gravamen ventris imploras auxilium; cujus ingluvies, dum omnia devorando vivere appetit, sua voracitate mortificat animam, et interioris hominis lumen obtenebrat. Enorme tui ventris incrementum patientius sustinerem, nisi ex eo gravissimum immineret tuis possessionibus detrimentum. Porro possessorem possessio tua imitatur et sequitur; quia dum ventrem facis, ventrem faciunt domus tuae. Non intelligis miser ruinam nobilium aedificiorum, [Col. 0260A] quae magnanimitas tui decessoris exstruxit? dummodo aedifices ventrem tuum,

   Nugaris cum tibi, Calve,
Pinguis aqualiculus propenso sesquipede exstat [6 1Kb] :
Sed ventrosi parietes prohibentur exstare [7 1Kb] , quorum altitudinem et robur humiliat ventorum liber excursus et injuria pluviarum. In domibus ruinosis non vetustatem, sed tuam universi causantur inertiam; dum te vident ad carnis delicias resolutum in cute curanda plus aequo sollicitum,

Et rident omnes Epicuri de grege porcum [8 1Kb] .
Quidquid in te spirituale fuerat, totum evacuat et pervertit carnalis ista curiositas, quae nec te dies tuos dimidiare permittet, nec illud modicum vitae [Col. 0260B] quod tibi superest, cum jucunditate transigere. Nam in tanta mole corporis anima quasi tenebris obsessa carceralibus in spirituale lumen respirare non potest. Membra vero suis destituta officiis ex longa desidia et torpore sonticas passiones exspectant. Multi enim ex nimia gulositate morbescunt, suamque crapulam vomitu remediantur, turpiter egerentes, quod turpiter ingesserunt.

Galenus equidem fidelissimus Hippocratis interpres, teste Hieronymo [9 1Kb] , refert athletas, quorum vita et ars sagina est, diu vivere, aut sanos esse non posse, animasque eorum nimio sanguine et adipibus quasi luto involutas, nihil tenue aut coeleste sapere, sed semper de ructu et ingluvie cogitare. Testimonio Hippocratis [10 1Kb] crassa et obesa [Col. 0260C] corpora necessariam habent crebram sanguinis demptionem, et alios attenuationis modos; alioquin paralysis, podagra, et alii morbi pestilentes erumpent. Ideo Galenus semper die decima vitae medicinalis auxilii legitur sibi abstinentiam indixisse: nec facile aliquem infirmari, qui frequenter abstineat, aut regulam diaetae modestioris observet. Legimus quosdam morbo articulari [11 1Kb] , aut podagra laborantes, proscriptione bonorum, et simpliciore mensa membrorum officio restitutos. Refert Pompeius Trogus [12 1Kb] , quod teterrimus ille tyrannus Siciliae Dionysius, dum gulae et edacitati vacaret, lumen oculorum perdidit. Nihil enim magis praedatur oculos, quam ingluvies ventris, et, ut ait Pontinianus, edacitas cibos frangit, et oculos vorat. Ideo [Col. 0260D] Lucius Sylla, Lepidus consul et alii plerique leguntur [13 1Kb] tulisse leges cibarias, quas alibi Cato censorius vocat sumptuarias [14 1Kb] , in quibus vivendi modus et sufficientia naturae depingitur. Nam quidquid epularum sumitur praeter usum necessitatis, non est debitum naturae, sed vitium voluptatis. Sumptuariis legibus se Paulus alligaverat, cum dicebat: Habentes alimenta, et quibus tegamur, his contenti sumus [15 1Kb] . Aemilianus Scipio cum amicis ambulans pane vesci solitus erat, ne aliquam diei partem perderet [Col. 0261A] otiosam; id ipsum dicitur Alexander magnus in consuetudinem duxisse [16 1Kb] . Augustus cibo vulgari et modico vescebatur, qui pro deliciis reputabat secundarium panem, et minutos pisciculos, caseumque bubulum, manu pressum; ficus autem biferas virides vehementer appetebat [17 1Kb] . Socrates dicebat, quosdam vivere ut comederent et biberent; se autem comedere et bibere, ut naturae satisfaceret, et excursum vitae fragilis sustentaret [18 1Kb] . Ethicus dicit:

Summum crede nefas animam praeferre pudori,
Et propter vitam vivendi perdere causas [19 1Kb] .
Non est equidem regnum. Dei esca et potus [20 1Kb] . Esca ventri, et venter escis. Deus autem et hunc et has destruet [21 1Kb] . Quidam autem toti sunt in gutture, [Col. 0261B] merito gurgulionibus comparandi, quorum cogitatio tota de ventre, in ventre, et sub ventre est: quibus satisfieri omnino non potest, donec ventre despumante in venerem delectatio gulae lumborum excitet voluptatem. Abjecta siquidem reverentia et timore tremendi judicii, relaxantur ad omnes illecebras, et in cunctis extraordinariis voluptatibus se volutant.

   Sed cum lapidosa chiragra
Fregerit articulos veteris ramalia fagi,
Tum crassos transisse dies, lucemque palustrem,
Et sibi jam seri vitam ingemuere relictam [22 1Kb] .
Ita convertetur dulcedo in amaritudinem, in asperitatem suavitas, delectatio in dolorem, eritque instar inferni, aut poenae infernalis initium, dolorum [Col. 0261C] continuatio, et desiderium moriendi. Illud quoque ad cumulum doloris accedit, quod ex intemperantia gulae quidam sibi nomen inane venantur, et gloriam sine fructu, putantes ex crapula et ebrietate hominum sibi titulos gloriosae opinionis acquirere, cum viros honestos, quibus viscera sua claudunt, omni defectui vitae humanae subjacere videant, et publice mendicare. In talibus liberalitatem praecipuam reputant; in quibus libertas quidem peccandi est, sed animae servitus ad corporis voluptatem. Sane, sicut Cicero [23 1Kb] et Apuleius, et quod majus est, Augustinus [24 1Kb] et Hieronymus testantur, plus est anima quam corpus [25 1Kb] : isti autem damnum animae non curantes devotissimam carni [Col. 0261D] miserae impendunt servitutem, sicut scriptum est: Sterilem pavit, et viduae non bene fecit. Porro beatus ille Job [26 1Kb] plenissime nomen et officium liberalitatis implebat, qui nihil indulgens ebrietati aut crapulae, nec sequens hujus vitae vanitates et insanias falsas se totum pauperum necessitatibus impendebat. Non alebat leones, ursos aut simias. Non confluebant ad eum histriones, dulcorarii, fabularum aut nugarum inanium concentores; sed ex purae liberalitatis conscientia, ex corde sincero, [Col. 0262A] et charitate non ficta, dicebat: Humerus meus a junctura sua cadat, et brachium meum cum ossibus avellatur, si negavi pauperibus, quod volebant; si oculos viduae exspectare feci; si comedi buccellam meam solus, et non comedit pupillus ex ea; si ostium meum viatori non patuit; si praetereuntem despexi, eo quod non haberet indumentum, et sine operimento pauperem; si non benedixerint mihi latera ejus, et si de velleribus ovium mearum non fuerit calefactus [27 1Kb] . O quam melior, et per omnia commendabilior est modesta, et sobria haec liberalitas, quae ad vitam aeternam fructificat, quam illa, quae subvertit animum, rationem hebetat, corpus destruit, et aedificat ad gehennam! Si te jejuniis affligeres, si jejunia et afflictiones pauperum sublevasses, providisses [Col. 0262B] tibi consultius, nec barathrum ventris aut gulae Scyllaea vorago domos tuas in praecipitium devolvisset. Nunc vero post dispendium animae tuae, specialiter illud plango, quod ventos et pluvias circumquaque admittunt, quod vespertilionibus sunt perviae, quod in horrorem solitudinis redactae sunt, quod in praecipitium pendent, quod nec sedilia, nec alia utensilia ibi sunt, nec serae, nec ostia, nec fenestrae. Adhuc tamen gloria aedificiorum antiqua resurgeret, si voraginem gulae, et exitialem ventris ingluviem cohiberes.



EPISTOLA LXXXVI AD MAGISTRUM ALEXANDRUM MONACHUM.

ARGUMENTUM.---Multis rationibus persuadere conatur Alexandro monacho Carthusiano, ne ordinem [Col. 0262C] suum id temporis celeberrimum, vel quod quotidie in eo rem divinam facere non possit, vel aliis etiam de causis, deserat, et ad laxiorem transeat.

M. PETRUS Blesensis Bath. archid., magistro ALEXANDRO monacho, salutem et in salutari desiderio constantiam.

Si conceptae indignationis spiritum possem dissimulare silentio, mallem tacere, quam scribere. Sed, ut verbo Job utar: Plenus sum sermonibus, et coarctat me spiritus uteri mei; ego quasi mustum absque spiraculo, quod novas disrumpit lagunculas [28 1Kb] . Me licet invitum, tua invitat et urget temeritas scribere invectivam. Nam, sicut cervus desiderat umbram, et mercenarius finem laboris sui [29 1Kb] , sic in votis habebam praecipuum cessare a verbis, quibus [Col. 0262D] amicitia vulneratur. Verumtamen jacturam tuae opinionis aequanimiter tolerare non possum: factus enim es fabula in clero et in plebe ludibrium, prurientium desaevit in te linguarum procacitas; et qui te comedunt, non dormiunt [30 1Kb] . Si te laveris nitro, et multiplicaveris tibi herbam borith [31 1Kb] , non auferetur a te macula praevaricationis tuae. Verumtamen non reputas injuriam damnum famae, qui bibis quasi aquam subsannationem; et, ut verbo prophetico utar, frons meretricis facta est tibi, noluisti [Col. 0263A] erubescere [32 1Kb] . Dereliquisti fontem aquae vivae, et fodisti tibi cisternam dissipatam, quae aquas continere non potest [33 1Kb] . Et nunc quid tibi vis in via Aegypti, et quid tibi in via Assyriorum, ut bibas aquam turbidam? Cogitas de migrando, atque in confusionem et in scandalum fratrum tuorum succingis te ad exitum. Multum ei dissimilis es, qui cupiebat anathema esse a Christo pro fratribus suis [34 1Kb] . Coepisti spiritu, carne consummandus [35 1Kb] , atque, sicut Isaias dicit, concepisti ardorem, et stipulam peperisti [36 1Kb] . Juxta verbum alterius Sapientis, abstulit [Col. 0263B] ventus desiderium tuum, et velut nubes pertransiit fides tua [37 1Kb] . Primam enim fidem irritam faciens, sanctae conversationis novitate contempta, per quam veterem in te hominem reformare debueras, sub quodam religionis colore divitias appetis, et seminas inter spinas, cum scriptum sit: Novate vobis novale, et nolite serere super spinas [38 1Kb] . Jam senuisti, rugaeque tuae testimonium dicunt contra te. Unde ergo obrepsit tibi haec inconstantia in aetate provecta, ut semper sit apud te: Est, et non; semperque dissideas a teipso? sed Dei judicio, qui Christo non convenit, sibi convenire non potest. Posuisti me, inquit, contrarium tibi, et factus sum mihimetipsi gravis [39 1Kb] . Status animi tui, sicut aurae incertitudo est, sicut aestus maris, fumusque pertransiens. Sane Dominus in populo gravi laudari desiderat [40 1Kb] . Unde tuam, et [Col. 0264A] consimilium vitam sub typo Hierusalem propheta redarguens: Peccatum, inquit, peccavit Hierusalem, propterea instabilis facta est [41 1Kb] . In libro Sapientiae scriptum est quia stultus ut luna mutatur [42 1Kb] . Et in eodem legis, quod praecordia fatui sicut rota plaustri, et quasi axis versatilis cogitatus illius [43 1Kb] . Aetas provectior animum tuum maturitate aliqua debuerat stabilisse. Porro si mutare potest Aethiops pellem suam, aut pardus varietates suas; et animus tuus poterit gravitatem vitae maturioris induere [44 1Kb] . Ideo et verba mea dolore sunt plena. Cur sanctum et gloriosae opinionis ordinem Carthusiensem praevaricando [Col. 0264B] depravas? Nunquid resina non est in Galaad, aut medicus non est ibi [45 1Kb] ? Ibi sane inveneras locum poenitentiae, secretum solitudinis, pacem animae, contemplationis arcanum gaudium in Spiritu sancto, munus salutis, et efficax beneficium medicinae. Verum manna coeleste fastidiens, et suspirans ad ollas carnium, domum illam appetis, quae desiderio tuo satisfaciet, quae tibi delicatius et indulgentius ministrabit. Ideoque tumultum frequentiae popularis, silentio, et solitudini anteponis sollicitudinem, licet noveris scriptum esse, quia qui jugum Domini accipit, sedere debet solitarius et tacere [46 1Kb] . Hoc in ordine Carthusiensi causaris et arguis, quod singulis diebus missas non faciunt [(12) 11Kb] , atque hujus religionis aut potius superstitionis obtentu [Col. 0265A] tuum machinaris egressum. Tuae litterae faciunt te insanum. Sed juxta verbum Sapientiae: Melior est homo minoratus sapientia et sensu deficiens in timore, [Col. 0266A] quam qui abundat sensu, et transgreditur legem Domini [47 1Kb] . Scis, quia monachorum Pater, et sacri ordinis institutor, nec etiam sacerdotii gradum [Col. 0267A] attigit, expersque missarum multo tempore, etiam in die Paschae, utrum paschalis esset solemnitas ignoravit. Paulus primus eremita, et Antonius, Petrus et Paulus apostoli, atque caeteri, quorum laus est in Evangelio, non leguntur singulis diebus salutis hostiam immolasse [48 1Kb] . Frequentia contemptum parit, et ex ipsa raritate crescit reverentia sacramenti. Peccamus quidem assidue, et ubi continuantur peccata, continuum oportet esse peccati remedium; verumtamen mundi pretium impretiabile, communemque humanae salutis hostiam, nisi in spiritu humilitatis, et corde contrito immolare non licet. Mors in olla est [49 1Kb] , nisi Elisei farinula condiatur. Olim anima, quae certis temporibus afflicta non erat, exterminabatur de populo suo [50 1Kb] ; nec [Col. 0267B] celebrabatur agni paschalis sacrificium, nisi in amaritudine agrestium lactucarum [51 1Kb] . Magnum est sacramentum, et nunquam nisi corde contrito et humili est celebrandum. Magnum est, dicit Apostolus, sacramentum hoc pietatis, manifestatum quidem in carne, justificatum in spiritu, apparuit angelis, praedicatum est gentibus, creditum est mundo, assumptum in gloria [52 1Kb] . Teste Ambrosio [53 1Kb] , nunquam nisi puro corde et mundis manibus et contritione devota offerenda est hostia, in qua est salus mundi. Tua vero sententia est, ut tibi Christum incorpores singulis diebus, non dijudicans corpus Domini [54 1Kb] . Propter hoc multi sunt imbecilles et dormiunt multi in peccatis [54* 1Kb] . Verbum Sapientis est: Cum sederis ad [Col. 0267C] mensam divitis, appone cultrum gutturi tuo [55 1Kb] , ut inter coelestes cibos et laicos sive communes devota veneratione discernas. Vide, ne Dominus dicat de te: Ecce manus tradentis me mecum est in mensa [56 1Kb] . Et illud: Dederunt in escam meam fel [57 1Kb] . Prohibet siquidem Dominus, ne de agno paschali comedat advena vel immundus [58 1Kb] . Nec ponendus est Christus nisi in sindone munda, et in monumento novo [59 1Kb] ; quia panis vitae non est recipiendus, nisi conscientia munda et corde sincero. Hostia enim indigne accepta suscipientem damnat, non salvat; inquinat, non emundat. Propheta enim dicit: Quid est quod dilectus meus fecit scelera multa in domo mea? nunquid carnes sanctae auferent malitias ejus, in quibus gloriatus est [60 1Kb] ? et alibi: Tu qui credis mundari [Col. 0267D] per hostias, scito quod non mundaberis, sed amplius pollueris. Tamen, ne in domo tua fieres scandali generalis occasio, ut obstrueretur os loquentium iniqua [61 1Kb] , tibi fraterna charitas singulis diebus offerre hostiam speciali devotione indulsit. Sciens [Col. 0268A] itaque et prudens vitam declinas, et festinas in mortem, atque ad excusandas excusationes in peccatis [62 1Kb] , nullam de caetero poteris praetendere rationem. Si attendas domum Carthusiensem, quam relinquere desideras, consideres unde venias, aut quo vadas. Hierusalem pro Babylone, terram promissionis pro Aegypto, pro exsilio patriam, coelum pro inferno, quietem et pacem pro labore et miseria derelinquis. Domus siquidem Carthusiensis et locus habitationis illius situs est in montibus et scopulis, et in petris, ut sit potius habitatio angelorum, quam hominum, ad dandam Altissimo vocem confessionis et laudis, sicut scriptum est: Super ea volucres coeli habitabunt, et de medio petrarum dabunt voces [63 1Kb] . Sed et columba nidificat in foraminibus [Col. 0268B] petrae [64 1Kb] : et vir prudens aedificat domum suam supra petram, ubi nec maris fluctus, nec vontus turbinis, nec pluviarum inundatio, nec alluvio formidatur [65 1Kb] . Vere terribilis est locus iste, nec est hic aliud, nisi domus Dei, et porta coeli [66 1Kb] . Et licet domus illa sit in terra horroris et vastae solitudinis [67 1Kb] , nominatissima tamen est in observantia religionis et ordinis. In omnem terram per gratiam Dei exivit fama ejus, et in fines orbis terrae suae odorem suavitatis effudit [68 1Kb] . Plantatio enim Dei est, et vinea Domini Sabaoth. Ideoque jam excrevit in immensum, et multiplices fructus fecit. Vide, si jam non operuerit montes umbra ejus; si non extendit palmites suos usque ad mare, et usque in Angliam propagines ejus [69 1Kb] . Tu [Col. 0268C] vero docuisti linguam tuam mendacium, ut inique ageres, sanctaeque domus ordinem depravares. Scriptum est, quia spiritualis homo omnia dijudicat, et ipse a nemine judicatur [70 1Kb] . Tu vero, cum sis carnalis homo, et venundatus sub peccato spirituales viros judicas, et in animae tuae dispendium domum sanctissimam scandalizas. Ad exemplar siquidem domus illius, de qua scriptum est: In domo Patris mei mansiones multae sunt [71 1Kb] , habet hic unusquisque cellulam et mansiunculam suam, ut contemplationi et orationi liberius vacet. Sic enim in schola evangelica Veritas nos informat dicens: Tu autem, cum oraveris, intra in cubiculum tuum; et, clauso ostio, ora Patrem tuum [72 1Kb] . Solitudinem hujus cellulae Propheta elegerat, qui, sicut ipse commemorat, [Col. 0268D] similis factus est pelicano solitudinis, et sicut passer solitarius in tecto [73 1Kb] . Elongavi, inquit, fugiens, et mansi in solitudine [74 1Kb] . Qui Rachelis amplexus, et delicias contemplationis affectat, juxta verbum Job, contemnit multitudinem civitatis, et vocem exactoris [Col. 0269A] non audit [75 1Kb] . Unde et Jeremias: Quis dabit me in solitudinem? aut in diversorium viatorum [76 1Kb] ? si affectares vacare tibi, et appeteres scribere, orare, legere, meditari et psallere, nunquam civitatem eremo, nunquam sollicitudinem solitudini praetulisses. Nunc manifestissime liquet quid multis diebus in corde tuo nutrieris; diu dissimulasti, ac sub taciturnitate suspecta concepisti dolorem, et peperisti iniquitatem [77 1Kb] . Juxta verbum Prophetae: Ova aspidum eruperunt; qui comederit de ovis morietur; et quod confotum est, erumpet in regulum. Nocuit priori tuo quod te nimis familiariter et blande tractaverat, atque de ipsius humilitate superbiam concepisti. Egisset prudentius, si cervicem onerasset insolentem, et se in multis erga te austerius habuisset. [Col. 0269B] Scriptum est in libro Sapientiae, quia malitiam otiositas docet [78 1Kb] , servumque inclinant operationes assiduae [79 1Kb] . Et item: Servo malevolo debentur compedes, et tortura, ne vacet [80 1Kb] . Adhuc replico, quia scienter et prudenter in interitum animae, et famae periculum, te devolvis. Scriptum quippe est: Qui amat periculum, in illo peribit [81 1Kb] . Non est religiosorum sapientia, ubi eam venaris et quaeris: non enim invenitur in terra suaviter viventium. Viam vitae perfectioris aggressus es, sed cito emarcuit religio tua, quasi vinea in primo flore, et quasi botrus projiciens flores suos [82 1Kb] . Vix adhuc mustum eras, quando corruptus es in acetum.

Si per longam experientiam didicisses ordinis illius dulcedinem, sapientius cogitasses. Nam testimonio [Col. 0269C] Sapientiae, vir in multis expertus cogitabit prudentiam, et qui multa didicit, proferet intellectum [83 1Kb] . Possum tibi dicere, quod Apostolus Timotheo: Ab infantia sacras litteras nosti, quae te poterant ad salutem instruere [84 1Kb] . Sed, sicut idem loquitur ad Hebraeos. Cum deberetis, inquit, magistri esse propter tempus, rursum indigetis, ut ad vos doceamini, et facti estis, quibus lacte opus est, non solido cibo [85 1Kb] . In legibus et decretis quandoque te habui conscholarem, sed te infatuavit is, qui juxta verbum Job adducit consiliarios in stultum finem, et judices in stuporem [86 1Kb] . Et unde hoc tibi, ut recedas a loco cui te, religionis voto, et stabilitatis vinculo obligasti? Disce, quaeso, negotiari cautius, ne tunc poenitere incipias, quando non erit poenitudinis locus. [Col. 0269D] Hoc apud te deliberasse debueras, antequam arbitrio alieno tuam subjiceres voluntatem: prius enim in potestate tua erat, declinare Domini servitutem. In manu consilii tui eras, tibique boni et mali, ignis et aquae vitae et mortis erat oblata discretio. Porro nunc voti vinculo necessitati astrictus es; et exigit oblatum, qui non exegerat offerendum. Quid, quaeso, tibi defuit, quandiu cum [Col. 0270A] Carthusiensibus eras? Incrementum non exigit quod satis est; opem extrinsecam sufficientia non mendicat, et adjectione non indiget plenitudo. Nunquid, dicit Job, rugiet onager, cum habuerit herbam, aut mugiet bos (non enim volo mortem peccatoris, sed ut convertatur et vivat [87 1Kb] ) cum ante plenum praesepe steterit [88 1Kb] ? Brutorum animalium natura te damnat, quia cum eis pabulum commune sufficiat quiescunt. Ex adipe prodiit iniquitas tua, quem post labores studiorum et scholares angustias otiositas instabilem fecit, et sufficientia contumacem. Nam et poetae testimonio:

Luxuriant animi rebus plerumque secundis.
   Nec facile est aequa commoda mente pati [89 1Kb] .
Ferrem patientius, si ad Cisterciensis ordinis observantiam [Col. 0270B] te transferres. Si enim in proposito religionem habes, ibi probatissima religionis schola est, summus ibi modestiae usus, morum regularitas, fraternitatis affectio, pax animi, omnium communicatio, mutua obsequela, disciplinae vigor, amor obedientiae, vinculum charitatis, carnis servitus, hospitalitatis exhibitio, lugendi libertas, nocturnae excubiae, quies meditationis, devotio psalmodiae. Quid, quaeso, dulcedinis aut devotionis invenies apud eos, quibus versa est in nauseam murmurosa atque confusa iteratio et farsura psalmorum. Paulus dicit: Psallamus spiritu, psallamus et mente [90 1Kb] , Si psallentibus non adsit devotio, licet eumdem psalmum millies repetant, non est hic psalmus jucunda decoraque laudatio [91 1Kb] . Doctrina Salomonis [Col. 0270C] est: Fili, ne iteres verbum in ore tuo [92 1Kb] . Cumque alibi dicat: Omnis labor hominis in ore ipsius [93 1Kb] , vereor ne hoc eis nimis periculose aptetur, labor labiorum ipsorum operiet eos [94 1Kb] . Ephraim puer delicatus est [95 1Kb] ; scieque quod carnis deliciae te a spirituali studio retraxerunt. Te inter conversationis tuae primitias forsitan terruerunt inexperta vitae asperitas, rigor ordinis, lex obedientiae, solitudinis terror, et prae omnibus austeritas disciplinae. Sane disciplina unica est clavis innocentiae, religionis anchora, custos ordinis, et per quam specialiter motus animi revocatur a malo, et stabilitur ad bonum: cum Propheta nos moneat apprehendere disciplinam [96 1Kb] . Apostolus Prophetae succinit et concordat: Si estis, inquit, extra disciplinam, ergo [Col. 0270D] adulteri estis [97 1Kb] . Certus es quod egressio tua multis scandalum generabit. Scriptum est autem generaliter, nec ullus excipitur: Vae homini, per quem scandalum venit [98 1Kb] . Esses excusabilis, si ex simplicitate delinqueres, sed studiose hoc agis, ut tua iniquitas inveniatur ad odium [99 1Kb] . In Exodo primogenitum asini vel interficitur, vel ove redimitur [100 1Kb] ; in quo datur intelligi, quod cuilibet religioso viro [Col. 0271A] divina animadversio intentatur, si pigritiam vel defectum boni operis animi simplicitate non redimat. Quid expediat tibi, tu videris. Sed, ut verbum Apostoli exhortationi nostrae accommodem, si qua tibi consolatio est in Christo, si quod solatium charitatis, si qua societas spiritus, si qua viscera miserationis [1 1Kb] , imple gaudium meum, imple pollicitum quod fecisti, ne des animum tuum in exterminium, et in opprobrium famam tuam. Foedus amicitiae contraximus ab antiquo, tuaeque salutem animae zelo et sitio in visceribus Christi, et in charitate non ficta [2 1Kb] : propterea tibi consulo, quod arbitror expediens et honestum. Novi, recentesque venerunt, qui te sollicitant ad egressum. Vereor autem ne apud te praevaleant in consilio rationi voluntas, et [Col. 0271B] in amicitia novitas vetustati. Sapientia dicit, si tamen verbum Sapientiae digneris audire: Amicum non derelinquas antiquum, novus enim non erit similis illi. Vinum novum, amicus novus: veterascet, et cum suavitate bibes illud [3 1Kb] . Considera, quaeso, juxta verbum prophetae [4 1Kb] semitas Themam, itinera Saba, et exspecta paulisper, ut habito maturiore consilio, superfluctuante animi tui statu fluxa vivendi remissio te colligationibus impietatis non occupet ad terrena. Sis quietus apud te, et in ea vocatione, qua vocatus es [5 1Kb] , negotio tuae salutis constanter insistas. Sic ad Philippenses scribens [Col. 0272A] Apostolus: Operam, inquit, detis, ut quieti sitis, et vestrum negotium peragatis [6 1Kb] . Et in prima ad Corinthios: Fratres mei dilecti, stabiles estote et immobiles, abundantes in opere Dei [7 1Kb] . Semper assuesce, quaeso, jugo Domini: injice sicut, coepisti, pedem tuum in compedes illius, et ne acedieris vinculis ejus [8 1Kb] . Si quid grave, aut amarum in ordine Carthusiensi est, totum levigabit amor, totum charitas dulcorabit. Charitas omnia suffert, omnia sustinet [9 1Kb] . Nihil difficile est amanti. Vides, quod omnis creatura vanitati subjecta est [10 1Kb] . In imagine pertransit homo [11 1Kb] . Dies ejus sicut umbra praetereunt [12 1Kb] : totumque quod appetis, cito ad nihilum deveniet tanquam aqua decurrens [13 1Kb] . Declina ergo vagos excursus, quos desideras, et antiquae consuetudinis [Col. 0272B] libertatem, ne in domo laxioris vitae cum enormi famae dispendio domum tibi aedifices gehennalem.



EPISTOLA LXXXVII. AD WILLELMUM ELIENSEM [(13) 4Kb] EPISCOPUM. [C. A. D. 1191.]

ARGUMENTUM.---Consolatur G. Eliensem episcopum proditione quorumdam turpissime dejectum administratione regni Angliae, et graviter in perfidos consiliarios regum invehitur.

Reverendo Patri, et domino WILLELMO Dei gratia Eliensi episcopo, regis Angliae cancellario et apostolicae sedis legato, PETRUS Blesensis Bathon. archid., salutem, et in adversitate constantiam.

[Col. 0273A] Super lectum doloris mei in infirmitate versabar, cum doloribus dolores accumulans intermeantium crebra relatio nuntiavit quam proditorie, et quam maligne vestram supplantaverat innocentiam factiosa conjuratio invidorum. Ab ea die sagittae Domini in me sunt, quarum indignatio ebibit spiritum meum [14 1Kb] . Idcirco ego gemens, et oculus meus deducens aquam, nullam invenit requiem compatientis affectus. Nam, ut verbo beati Job utar: Si dormiero, dico, quando resurgam: et, rursus exspectabo vesperam, repleborque doloribus usque ad tenebras [15 1Kb] . Sane antequam cum domino rege Anglia exivissem, praesens eram, vobisque praedixeram, qualiter aemuli vestri jam contra vos arma iniquitatis in invidiae fornace conflabant. Invidia est, quae Christum [Col. 0273B] in mortem tradidit. Invidia Cain armavit in fratrem, Saul in David, Joab in Abner et Amasam. Per invidiam, dicit Salomon, mors intravit in orbem terrarum [16 1Kb] . Haec est bestia saltus, quae devoravit exercitum Absalon [17 1Kb] . De illa Sapiens dicit: Ne ambules, et ne comedas cum homine invido. Comede et bibe, dicet tibi, et mens ejus non erit tecum [18 1Kb] . In oculis tuis, dicit Ecclesiasticus, lacrymabitur, et quasi adjuvans suffodiet plantas tuas [18* 1Kb] . Filius ille perditionis [(14) 1Kb] , qui nunquam posuit Deum adjutorem suum, sed confisus est in verbis mendacii, mel et lac habebat in ore, caudam vero scorpionis abscondebat in corde. Ipse et complices ejus, quorum os amaritudine plenum erat, qui os suum semper [Col. 0273C] docuerunt loqui mendacium, linguis suis dolose agebant. Syrenes, usque in exitium dulces, eorumque nequissimam simultatem prudentia vestra deprehendere potuit, sed inter amicum et hostem prosperitas non distinguit. Vidi, vidi, reverendissime praesul, quando illi detractores Deo odibiles, illi venditores olei dicebant tibi: Euge, euge, humiliantes se nequiter, et in tuum exitium excubantes. Est enim qui nequiter se humiliat, dicit Ecclesiasticus, et interiora ejus plena sunt dolo [19 1Kb] . Eos quidem domesticos et unanimes tibi fecerat linguae meretricantis astutia; nunc autem est gladius in labiis eorum [20 1Kb] . Et in libro experientiae legis, quia inimici hominis domestici ejus [21 1Kb] , sicut ignis in sinu, serpens in gremio, mus in pera suos [Col. 0273D] remunerant hospites. Quam cito malignandi occasio se obtulit, ut verbo Isaiae utar: Ova aspidum eruperunt, et quod confotum est in eis erupit in regulum [22 1Kb] . Si inimicus tuus maledixisset tibi, sustinuisses utique, nunc autem homo pacis tuae, qui edebat panes tuos tecum ambulans cum consensu [23 1Kb] , magnificavit [Col. 0274A] super te supplantationem [24 1Kb] . Sicut homo bonum vinum primum ponit: cum autem inebriati fuerint, tunc id quod deterius est [25 1Kb] , sic supplantatores impii post vinum adulatoriae lenitatis propinaverunt tibi vinum de suburbanis Gomorrhae, venenum aspidum insanabile. Et te quidem, Pater, usu et convictu novisse credideram illud semen Chanaan, genimen viperarum: generatio enim prava est, et exasperans, et quae nunquam direxit cor suum, nec est rectus cum Deo spiritus ejus [26 1Kb] . Si potest Aethiops mutare pellem suam, aut pardus varietates suas [27 1Kb] , et isti, qui quasi aquam biberunt iniquitatem ab adolescentia sua, poterunt oblivisci malitiae, quam a parentibus contraxerunt. Verbum Salomonis est: Si impium contuderis in pila quasi [Col. 0274B] ptisanas feriente desuper pilo, non auferetur ab eo nequitia ejus [28 1Kb] . Heu, heu, ubi est timor Dei? Ubi memoria mortis? Ubi gehennae terror? et horribilis illa exspectatio tremendi judicii? Quomodo filium illum plorationis aeternae non revocavit a tanto scelere vinculum fidei, tot beneficiorum memoria, tanta foederis promissio et obligatio juramenti? Sane juxta Jeremiae verbum, frons meretricis facta est ei, noluit erubescere [29 1Kb] , obduruit in malitia cor illius, et adhuc manus ejus extenta. Domine Jesu Christe, qui es amator veritatis aut potius amor et veritas, quomodo diminutae sunt veritates a filiis hominum [30 1Kb] ? Corruerunt in plateis, dicit Isaias, veritas et justitia [31 1Kb] . Et Osee: Non est veritas, non est [Col. 0274C] misericordia in terra: Maledictum et mendacium inundaverunt, et sanguis sanguinem tetigit [32 1Kb] , ideo maledictus, qui confidit in homine [33 1Kb] : pravum enim est cor hominis et inscrutabile, et quis cognoscet illud? Sophisticae dilectionis faciem tibi praetendebat aemulus, et de coenosissimo lacu conscientiae jam scatebant exhalationes inferni, ventus urens, aer pestilens, et aura corrumpens. Porro testimonio Job, si ascenderit in coelum iniqui superbia [34 1Kb] , quasi sterquilinium in fine perdetur: transibit enim sicut visio nocturna, et invenient eum mala quae fecit. Verbum Salomonis est: Semper jurgia quaerit homo perversus, angelus autem malus contra eum mittetur [35 1Kb] . Habe igitur, Pater, sustinentiam, et in opus fortitudinis te accinge. Si enim in spiritu mansuetudinis [Col. 0274D] haec sustineres, propter mansuetudinem et justitiam tuam, liberabit et exaltabit te, qui arguit pro mansuetis terrae, et exigit mansuetos in salutem. Qui afflictus et humiliatus est, dicit Job, erit in gloria [36 1Kb] . Et tu quoque frequentius psallas et dicas: Bonum mihi, Domine, quia humiliasti me [37 1Kb] . Tanquam aurum [Col. 0275A] in fornace probavit te Dominus [38 1Kb] . Non est enim Jacob, quem Esau non persequitur: nec est Abel quem Cain malitia non exercet. Justus septies cadit in die, fortiorque resurgit [39 1Kb] . Multae enim sunt tribulationes justorum [40 1Kb] . In sex tribulationibus, dicit Job, liberabit te Dominus, et in septima non tanget te malum [41 1Kb] . Non deseras, quaeso, patientiam: patientia enim justorum non peribit in finem [42 1Kb] . Non te moveant opprobria exprobrantium tibi [43 1Kb] , quia testimonio Scripturae, non contristabit justum quidquid acciderit ei [44 1Kb] . Docent nos exempla majorum, quia viri magnanimi fortitudo gravioribus injuriis lacessita grandescit. Nihil arduum, nihil magnum est magno viro: nec timendum est ei quidquam esse difficile, cum soleat difficultas ex solo timore procedere. [Col. 0275B] Si rei familiaris dispendia, jacturamque et pressuram tuorum aegre sustines, recole verbum Apostoli ad Hebraeos: Spectaculum, inquit, opprobriis et tribulationibus facti [45 1Kb] rapinam bonorum nostrorum recepimus cum gaudio, cognoscentes nos habere meliorem et manentem substantiam. Erit, erit, quando haec meminisse juvabit. Erit, quando respondebis exprobrantibus tibi verbum. Erit, quando cum gratiarum actione cantabis et dices: Ostendisti mihi, Domine, tribulationes multas et malas, et conversus vivificasti nos [46 1Kb] . Secundum multitudinem dolorum meorum in corde meo, consolationes tuae laetificaverunt animam meam [47 1Kb] . Lampas, ait Job, contempta apud cogitationes divitum, parata erit ad tempus statutum [Col. 0275C] [48 1Kb] . Haec omnia peccator videbit et irascetur [49 1Kb] ; te enim oportet crescere, ipsum autem minui. Princeps quidem, quae digna sunt principe cogitabit, et ex tua restitutione plenior et exuberantior gloria subsequetur. Tunc videbis et afflues, quia tuis remetieris in mensura, qua mensi sunt tibi. Tuli, dicit Dominus per Isaiam, calicem indignationis meae de manu tua: non adjicies, ut bibas illum ultra: et ponam illum in manu illorum qui te humiliaverunt [50 1Kb] . Deus enim, dicit Job, non abjicit potentes, cum ipse sit potens [51 1Kb] , sed causas intuebitur singulorum [52 1Kb] . Scio quia faciet Dominus de persequentibus te judicium [53 1Kb] ; reposita est haec spes mea in sinu meo [53* 1Kb] . Exspecto, ut juguletur Goliath gladio, quem paraverat in mortem David [54 1Kb] ; et Aman puniatur in cruce quam paraverat [Col. 0275D] Mardochaeo [55 1Kb] . Tua vero circumspectio, Pater, de caetero fidem diligentius examinet singulorum, quos decreveris admittendos in tuae familiaritatis sacrarium. Nam sicut in Ecclesiastico [56 1Kb] legis: Amico fideli nulla est aestimatio, et non est ad comparationem [Col. 0276A] illius ponderatio argenti et auri.---Causam tuam, dicit Salomon, tracta cum amico tuo, et consilium tuum extraneo ne reveles [57 1Kb] . Et Ecclesiasticus [58 1Kb] : Non credas inimico tuo in aeternum, quia sicut aeramentum semper aeruginabit nequitia illius. Bene et diu valeas, benignissime Pater. Et pax Dei, quae exsuperat omnem sensum, custodiat cor et intelligentiam vestram [59 1Kb] , ut serviatis in sanctitate et justitia coram ipso omnibus diebus tuis. Ego autem ad dominam reginam [(15) 1Kb] me contuli, donec videam ultionem de inimicis tuis, et in statum pristinum cum gloria et honore revertaris.





EPISTOLA LXXXVIII. AD ABBATEM THEOKESBERIENSEM [(16) 1Kb] .

ARGUMENTUM.---R. archiepiscopus Cantuariensis [Col. 0276B] Theokesberiensem abbatem rogat, monet, multisque rationibus impellit, ut monachum ordinis desertorem, sed jam resipiscentem, in ordinem recipiat.

Dei gratia Cantuar. archiepiscopus, totius Angliae primas, et apostolicae sedis legatus, dilecto filio THEOKESBERIENSI abbati, salutem in visceribus misericordiae et spiritu pietatis.

Miserabilis ac deploranda conquestio P. latoris praesentium commovit viscera nostra, et ad hoc efficaciter nos induxit, ut de ejus salute solliciti simus ac perditionem illius nobis imputemus de caetero, nisi salutem ipsius cum exacta diligentia procuremus. Verum est, nec inficiari vult, aut potest, quod in ecclesia vestra religionis habitum sumens tandem votum professionis emiserit; sed a stabilitate, [Col. 0276C] quam promiserat damnabili levitate resiliens, de cibo ad vomitum, de coelo in coenum, de paradiso in infernum, de claustro ad saeculum revolavit. Quaerenda erat errabunda ovis, ac pastorali diligentia reconcilianda ovili, si fugeret, si sanctorum congregationem, si virgam disciplinae, si jugum Domini detrectaret. Porro qui vitio levitatis egressus est, devota humilitate regreditur, ac per abjectioris habitus vilitatem, et lacrymas uberiores sui crimen exitus redimit et compensat. Non ergo praecludatur ei sinus misericordiae, ne desperet. Scitis quia majus gaudium est angelis Dei super uno peccatore poenitentiam agente, quam supra nonaginta novem justis, qui non indigent poenitentia [60 1Kb] . Nam et capra, quae peccatoris imaginem gerit in ostio [Col. 0276D] tabernaculi immolatur; cum ovis longe a tabernaculo jubeatur offerri [61 1Kb] . Misericordiam, inquit Dominus, volo, et non sacrificium [62 1Kb] . Non enim volo mortem peccatoris, sed ut convertatur et vivat [63 1Kb] . De throno et coaequalitate Patris descendit [Col. 0277A] Altissimi Filius in hanc vallem plorationis, et conditionis humanae miseriam, ut ovem centesimam reportaret ad caulas. Cum pauperes in necessitatibus suis adire soleant divitem ac potentem; venit omnipotens ad infirmos, dives ad pauperes, beatus ad miseros. Non exspectavit, ut ad eum veniremus; quos praevenit in benedictionibus dulcedinis suae. Si ejus imitator, aut filius esses, ovis errabundae regressum, et poenitentiam non oportuerat exspectare; sed eam sollicitudine pastorali quaerere, ac salutaribus monitis ab errore et invio ad vitae semitam revocare; salus enim illius et mors de tuis manibus a districto et terribili Judice requiretur. Ad laboris itaque compendium tibi cessit, quod regressus est, quod januam pulsat, quod [Col. 0277B] suum confitetur excessum, quod devote et humiliter misericordiam petit, quod omni satisfactioni secundum usum et Regulam B. Benedicti se offert [64 1Kb] , quod judicium a misericordia non excludit. Misericordiam quam monastici ordinis institutor ad ternarium numerum coarctavit, evangelicae mansuetudo gratiae septuagies septies ampliavit. Ideoque sanctorum testimonio satius est, ut pro exuberanti misericordia, quam pro exacto rigore justitiae judicemur. Si cecidit, Domino dante, adjiciet ut resurgat. Si peccavit, et nos omnes peccavimus, et egemus gratia Dei. Blasphemus fui, dicit Apostolus, sed misericordiam consecutus sum; ubi abundavit delictum, superabundavit et gratia [65 1Kb] . Quis in saeculo peccavit enormius Paulo? quis in religione [Col. 0277C] gravius Petro? illi tamen per poenitentiam meruerunt assequi non solum peccatorum veniam, non solum ministerium fidei, sed magisterium sanctitatis. Dominus in Evangelio dicit: Serve nequam, omne debitum dimisi tibi, quia rogasti me; nonne oportuit et te misereri conservi tui, sicut et ego tui sum misertus [66 1Kb] ? Ubi est vinculum Dominicae orationis, aut potius obligationis, qua dicimus: Dimitte nobis debita nostra, sicut et nos dimittimus debitoribus nostris [67 1Kb] ? dimittite, inquit, et dimittetur [Col. 0278A] vobis: quod si non dimiseritis, ex corde, nec Pater meus coelestis dimittet vobis [68 1Kb] . Paulus ad Ephesios scribens, dicit: Omnis amaritudo et indignatio tollatur a vobis, ut sitis misericordes, donantes commissa invicem [69 1Kb] . Verbum Salomonis est: Homo homini reservat iram, et in homine simili sibi non servat misericordiam [70 1Kb] . Jacobus [71 1Kb] vero dicit: Judicium sine misericordia illi erit, qui non fecit misericordiam. Dicit Dominus per prophetam: Misericordiam volo, et non sacrificium [72 1Kb] . Lege misericordiam Joseph in fratres suos [73 1Kb] , Moysi in populum incredulum ac rebellem, David in Saulem [74 1Kb] et Absalon et Semei, et aliorum, qui fuerunt viri misericordes, et nullum eorum, aut aliorum, qui misericordiam fecerunt, invenies periisse [75 1Kb] . Si deliquit [Col. 0278B] monachus tuus, humanum est delinquere; sed inhumanum atque diabolicum est, nec a peccato recedere, nec poenitenti misericorditer indulgere. Culpa est totam persequi culpam. Erubesce Sidon, ait mare [76 1Kb] . Audi et erubesce, Christiane, facta gentilium, qui in exhibitione misericordiae celeberrimi erant. Audi et poetam [77 1Kb] :

Tu piger ad poenam princeps, ad praemia velox,
   Quique doles, quoties cogeris esse ferox.
Memor esto misericordiae, quam filio prodigo revertenti pater evangelicus legitur [78 1Kb] impendisse, regressum filii gratanter admittas in visceribus pietatis. Nam si, quod absit! in hac parte te durum et inexorabilem exhibueris; nos justitiam in judicium, et misericordiam in necessitatem, non [Col. 0278C] sine tuo fortasse dispendio, convertemus. Vale.



EPISTOLA LXXXIX. AD HUGONEM [(17) 5Kb] EPISCOPUM. [A. D. 1192.]

Acriter in H. episcopum invehitur, quod praecipuus auctor fuerit, ut Willelmus episcopus Eliensis, per summam ignominiam officio administrandi regni Angliae privaretur.

Quondam domino et amico H. Covent. et Cestrensi dicto episcopo, Dei memoriam et timorem.

[Col. 0279A] Livor quo tendat, invidia quo feratur, proditoriae factionis hodie patefecit immanitas. Dilectus Deo et hominibus episcopus Eliensis, vir sapiens, amabilis, generosus, benignus et mitis, et in omnes liberalitates effusus, juxta divinae dispensationem gratiae, et suorum exigentiam meritorum reipublicae administrationem, et summam rerum fuerat assecutus. Vidisti et invidisti; ex tunc ira tua. Ibi invidia concepit dolorem et peperit iniquitatem. Ipse autem ambulans simpliciter, te in suae familiaritatis sacrarium, atque in unanimitatem amicitiae, et vinculum foederis accersivit. Totus requiescebat super te spiritus ejus, et erant adversus eum omnes cogitationes tuae in malum. Vae, dicit Ecclesiasticus [79 1Kb] , duplici corde, atque labiis scelestis, [Col. 0279B] et peccatori ingredienti duabus viis. Interioris conscientiae malum quondam praetextu amicitiae facies hypocrita palliabat, et tu exercebas occulte in hominem innocentem linguae seditionariae et procacis injurias. Maledictus. inquit Salomon, susurro et bilinguis in populis, turbat enim pacificos [80 1Kb] . Omnem conscientiam suam effundebat in sinu tuo; te enim quasi se alterum reputabat; tu vero eum in occasionem praecipitii proditoriis adulationibus impingebas. O detestanda proditio! Judas osculo Filium hominis tradidit [81 1Kb] , et tu verbo exhibebas exterius diligentis officium, et lingua tua concinnabat dolos. Sedens adversus fratrem tuum loquebaris, et adversus filium matris tuae ponebas scandalum. Vae homini illi, per quem scandalum venit [82 1Kb] . Hoc equidem [Col. 0279C] facinus interminabilem tibi maculam sinistrae opinionis inussit; et si quid commendabile de beneficio naturae perceperas, culpa hoc perenniter abolevit. Nimirum Joab multa fortiter fecerat, sed proditio in Amasam et Abner omnes in eo virtutum titulos denigravit [83 1Kb] . O labia detractoria, o lingua maledica et dolosa! Quid apponetur, Domine, ad [Col. 0280A] hanc linguam dolosam? Utinam apponantur sagittae, quae eam transfodiant; et carbones desolatorii hanc incendant! Utinam tu seraphin, qui coelesti carbone prophetae labia emundasti, gehennali flamma totum os et linguam ejus emundando destrueres [84 1Kb] , et possimus cantare et dicere: Destruxisti eum ab emundatione [85 1Kb] . Labia Evangelio consecrata nunquam desinunt effundere ventum in verba mendacii. Totum vanitati datur, quod erat debitum veritati. Porro, vir linguosus non dirigetur in terra [86 1Kb] . Ergo qui stat, videat ne cadat. Ante ruinam enim exaltatur cor [87 1Kb] . Exsultas infelix et jactitas, quod supplantaveris innocentem; sed certe positus est in ruinam resurrectionemque multorum in suam scilicet et suorum restitutionem. In tuam vero [Col. 0280B] tuorumque ruinam complicum, faba haec recudetur in caput tuum. Omnis enim fraus in se reversa colliditur. De dolo non colliges, nisi fructum doloris, et orditus es telam, ut diploide vestiaris. Verbum Isaiae est [88 1Kb] : Qui ordimini telam, in umbra Aegypti confiditis, diem amaritudinis exspectate. Publice gloriaris et jactas, quod hanc turbam moveris, quod incautam deceperis et induxeris plebem, ut armis inermem, et insidiis appeterent innocentem Quid gloriaris in malitia qui potens es in iniquitate [89 1Kb] ? Quid praedicas malitiam tuam, quae in pluribus provinciis tua discurrente infamia jam plebescit? Sed de te, et consimilibus tuis dici potest: Laetantur, cum male fecerint, et exsultant in rebus pessimis [90 1Kb] . Porro verbum Sapientis est: Qui [Col. 0280C] laetatur in ruina alterius, punietur [91 1Kb] . Salomon: Cum ceciderit, etiam dicit alibi, inimicus tuus, ne gaudeas, ne videat Deus, et in te iracundiam suam vertat [92 1Kb] . Sane semper familiare, et proprium suae prosapiae fuit, dissensionum materiam seminare, ramusque pestilens malitiam suam de malae arboris radice contraxit. O generatio prava, o domus [Col. 0281A] exasperans, o genimen viperarum! Quis te docuit fugere a ventura ira? Putas quod non videat et requirat haec Dominus? Propter hoc irritavit impius Deum: Dixit enim in corde suo: Non requiret [93 1Kb] . Sed certe requiret Dominus. Requiret etiam ille, et de cujus nunc angustiis gloriaris, quandoque dante Domino respirabit. Sapientia enim justum venditum non derelinquet, et in tempore erit respectus illius [94 1Kb] . Decebat ordinis tui gravitatem, pacem conciliare in populis, sedare seditiones, maxime in Anglia; quae te satis pauperem suscipiens, magnificis honoribus ampliavit. Jeremias loquens ad eos, qui in transmigratione Babylonica erant: Quaerite, inquit, pacem civitatis, ad quam migrare fecit vos Dominus, quia in pace illius [Col. 0281B] erit pax vestra [95 1Kb] . Vice alia tibi scripsi, et ut cessares a talibus, monitis salutaribus supplicavi. Verumtamen cithara David nunquam Sauli vesaniam sedavit ad plenum [96 1Kb] ; et adhuc manus ejus extenta est. Memento igitur homo, si tamen homo; memento, inquam, tuae conditionis; memento hujus vitae brevis. Memor esto districti et horrendi Judicis. Memor esto poenae terribilis, horribilis, intolerabilis, interminabilis, quae tibi in aeternum parata est, si a tali maleficio non desistis.



EPISTOLA XC. AD M. WILLELMUM BLESENSEM ABBATEM [C. A. D. 1169.]

Primo exponit qua de causa Siciliam cum consensu regis Siculi deseruerit. Deinde fratri suo abbati persuadere omnino conatur, ut insignia pontificalia, [Col. 0281C] ut mitram, annulum, sandalia a papa accepta resignet, vel administrationi abbatiae renuntiet.

Charissimo fratri suo M. WILLELMO Bles. abbat [Col. 0282A] Matinensi [(18) 3Kb] , PETRUS Blesensis, salutem et Trinacriam salutarem.

Quam atrociter conjuraverint in exitium domini Stephani Panormitani electi [97 1Kb] , et regii cancellarii Siculi proditores, relatione non indiget [(19) 1Kb] . His enim et aliis durioribus, quae frequenter auditis, tinnierunt, aures vestrae. Ego autem, cum in illa turbatione et egressu domini mei medio hemitritaeo laborem, de mandato domini regis curae et custodiae Salernitani archiepiscopi commissus sum, qui non minorem circa me diligentiam exhibuit, quam si dominus, aut filius ejus essem. Ex quo autem convalui, accessi ad dominum regem, petens ab eo et magnatibus curiae licentiam recedendi. Rex autem per Dominum Salernitanum, et per R. electum Syracusanum [Col. 0282B] me sollicitari multipliciter fecit, ut in curia ejus, et in sigilli officio remanerem; sed non potui ad hoc precibus, aut promissis, aut muneribus inclinari. Terra siquidem illa devorat habitatores suos, timensque a malitia inhabitantium in ea, in hoc redegeram meorum desideriorum summam, ut haberem licentiam, et cum securitate recessum. Quia igitur exire Siciliam in equis, et proficisci per Calabriam mihi, et omnibus qui mecum erant suspectissimum videbatur; ibi quamdam Genuensium navem, quam ceperant Siculi piratae, cum hominibus et mercibus dedit mihi dominus rex, munitam omni genere victualium cum mattis, cum culcitris, cum tapetis. Praestito itaque a Genuensibus juramento de exhibenda mihi fidelitate, ac tutela mei [Col. 0282C] corporis, et meorum qui circiter quadraginta poterant aestimari, ut evaderem mortem terrae, me morti maris exposui. Porro blandiente suavitate vernali [Col. 0283A] et languentibus ventis facta est stationaria navis nostra nec mense integro potuimus viam peragere, quam quinque dierum spatio melioris venti beneficio debueramus percurrisse. Veniens itaque Genuam, et a magnatibus terrae, et maxime ab his, qui apud Siculos in palatina magnificentia me viderant, cum honore susceptus sum, qui quantum obsequium et honorem impenderint mihi, facile verbis explicare non possem.
[1Kb]

Retulit mihi quidam nuntius vester, qualiter dominus papa vos mitra proprii capitis, et aliis ornamentis [Col. 0283B] episcopalibus insignivit. De benedictione gaudeo; sed insignia episcopalis eminentiae in abbate, nec approbo, nec accepto. Mitra enim et annulus, atque sandalia in alio, quam episcopo, quaedam superba elatio est [(20) 2Kb] , et praesumptuosa ostentatio libertatis. Talium usus est in ecclesiis dedicandis, in consecrandis virginibus, in ordinibus celebrandis. Quare igitur his utitur, aut potius abutitur, qui uti talibus prohibetur? Homini haec habenti et non utenti, sunt potius oneri et ludibrio, quam honori. Ambigenae non generant, teste Hippocrate [98 1Kb] , quod igitur genitalia in mulo faciunt, hoc sandalia in abbate. Nunquid emanavit haec abusio episcopalium a Regula B. Benedicti [99 1Kb] ? nunquid praecipiuntur emancipationes istae in Evangelio et prophetis? nolite, [Col. 0283C] quaeso, charissime frater, detrectare obedientiae jugum; nam per inobedientiam mors intravit; quae adhuc seminare non cessat inter episcopos et abbates jurgiorum fomitem et materiam scandalorum. Adam per inobedientiam periit; Saul per inobedientiam regnum perdidit [100 1Kb] . Nec blandiatur sibi aliquis, quod per privilegium Romanae Ecclesiae ab inobedientia excusetur. Deus enim, apud quem melior est obedientia quam victimae, quidquid emancipet, aut privilegiet homo, inobedientiam detestatur. Si unum praecipit Deus, et aliud indulget, aut praecipit homo, obediendum est Deo potius quam homini [1 1Kb] . Scitis quod Abdon missus ad Jeroboam a Domino [2 1Kb] , [Col. 0284A] prohibitus est ab eo, ne in via comederet, suggerente alio propheta ut comederet, et dicente se propter hoc missum a Domino comedit. Sed licet auctoritate alterius prophetae hoc fecisset, propter inobedientiam tamen a leone devoratus interiit. Cum enim speciale mandatum Domini suscepisset, ad suggestionem hominis non erat in praecepto Domino dispensatio admittenda.

Si Romanus pontifex a jurisdictione vestri episcopi vos exemit, nolite, quaeso, uti privilegio, quod materiam rebellionis inducat. Oza percussus est a Domino, eo quod in arcam Domini manus temeritatis erexit [3 1Kb] . Maria percussa est lepra, quia contra Moysen objurgavit [4 1Kb] . Terra Dathan et Abiron absorbuit vivos, quia contra Moysen et Aaron [Col. 0284B] se in superbiam erexerunt [5 1Kb] . Complices etiam eorum poenalis flamma combussit; exarsit enim ignis in synagoga eorum, flamma combussit peccatores. Cum detestabilis sit ubique superbia, detestabilior est in professore humilitatis. Quod enim rubigo est in ferro, quod in veste tinea, quod fel in lacte, quod venenum in melle, hoc est superbia in habitu monachali. Putatis in susceptione mitrae, sandaliorum et annuli vestri monasterii dignitatem plurimum promovisse; in his tamen nihil video, nisi inobedientiae malum, seminarium odii, tumorem elationis, et superbiae ventum. Superbia natione coelestis est, semper in altum nititur, ut gravius cadat. Hodie autem in claustris imitatores ac sequaces suos invenit primus filius superbiae, ille Lucifer, aut potius tenebrifer, [Col. 0284C] qui sibi sedem destinabat in lateribus aquilonis, atque sibi similitudinem Altissimi usurpabat [6 1Kb] . Ubi, et in quo laboraverat miser, qui jam sedere, et quiescere disponebat? Omnes alii mittebantur in ministerium, devoti et humiles ad imperium Creatoris. Millia millium, testimonio Scripturae, assistebant ei, et decies millies centena millia ministrabant ei [7 1Kb] . Iste autem erigebat sibi sedem, antequam laboraret. Ponam, inquit, sedem meam ad Aquilonem, et ero similis Altissimo [8 1Kb] . Appetiit aequalitatem Altissimi, alienum. Solus Filius Dei non rapinam arbitratus est esse se aequalem Deo [9 1Kb] , cui ex natura convenit [Col. 0285A] sedere non sub pedibus, sed a dextris. Praecipitetur ergo ille filius superbiae, et cathedra pestilentiae subvertatur. Auferatur ei stola jucunditatis, qua ipsum manus Creatoris induerat, spoliatusque gratuitis detrudatur in exteriores tenebras, et interminabiles flammas, quibus et illi pariter deputati sunt, qui in superbia et abusione detrectant obedientiam praelatorum. Quid enim aliud est positio sedis in Aquilone, et usurpatio similitudinis Altissimi, quam emancipationis, et insignium episcopalium acquisitio in abbate? Per salutem itaque Patris qui nos genuit, et per ubera quae suximus in eadem matre, frater unice, vos adjuro et deprecor, ut in sinum plenae humilitatis, pontificalia resignetis insignia; aut, si hoc sine scandalo fieri nequit, renuntietis [Col. 0285B] in manu domini papae monasterii administrationem, et substituto ibi ad instantiam vestram pastore idoneo, vos ad claustrale otium et salubrem militiam convertatis. Vale.



EPISTOLA XCI. AD RADULPHUM [(21) 1Kb] LEXOVIEN. EPISC. [A. D. 1181-93.

ARGUMENTUM.---Vehementer invehitur in episcopum Lexoviensem ob avaritiam et foenerandi studium, ac in primis quod annonae tempore horrea non aperuerit pauperibus.

Charissimo domino et amico suo RADULPHO Lexoviensi episcopo, suus PETRUS Blesensis Bathon. archid., veram in Christi resurrectione salutem.

Si resurrectionis aeternae gloriam fiducialiter et [Col. 0285C] indubitabiliter exspectares, modo non ageres, quod agis; nec sic te terrenorum faecibus immergeres, qui in immundis avaritiae et ambitionis nexibus te totum implicas et involvis; cum scriptum sit, quia gloria eorum in confusione, qui terrena sapiunt [10 1Kb] ; tu nihil nisi terrenum vis sapere aut amare. Qui de terra est, de terra loquitur [11 1Kb] ; terram vides, terram diligis, ac sicut talpa capta oculis, liberioris aeris beneficium non admittis. Mundi lumen esse debueras, sed si lumen tuum tenebrae factae sunt, tuae tenebrae quantae erunt? lumen coeli videre non potes; quia infixus es in limo profundi [12 1Kb] , et conglutinatus est in terra venter tuus [13 1Kb] . Scriptum est quia oculi sapientis in capite ejus [14 1Kb] semper, oculi autem [Col. 0285D] stulti in finibus terrae [15 1Kb] . Terram sapis, terram loqueris, terram lingis. Non ab hac terrenorum faece poteris exui, donec fodiatur peccatori fovea, donec, [Col. 0286A] qui terra es, et in terram revertaris [16 1Kb] . Leva, quaeso, oculos tuos, et vide, et suspice lumen coeli; cogita, quia de terra exempti sunt amici Dei, quorum conversatio in coelis est [17 1Kb] . In hac habitatione terrena nihil est nisi labor et dolor, et quaedam imago miseriae infernalis. In vita et operibus tuis, tota fere facies inferni depingitur. Nec enim deest tibi unda Tantali, Tityi jecur, rota Ixionis, urna Belidum, saxum Sisyphi [18 1Kb] , dum inter divitias esuris, dum sollicitudinibus anxiaris, dum cupiditate torqueris, dum ad illicita raperis. dum in saccum pertusum [19 1Kb] congregas, dum congregando divitias labore continuo et supervacuo te affligis. Quia aegre audis historias, fabulosa intersero; sed et de fabularum gentilium moralitate quandoque forma [Col. 0286B] eruditionis elicitur [(22) 1Kb] quoniam fas est et ab hoste doceri. Non enim veretur Apostolus ab ethnicis veritatem mutuari, quoniam a quocunque dicatur: A Spiritu sancto est, et quando eam ex libris impiorum accipimus, non aliena rapimus, sed quae sunt nostra, ab injustis possessoribus nobis vindicamus. Dominus etiam populum suum peculiarem auro et argento et omni supellectili Aegyptiorum honorari voluit et ornari [20 1Kb] . Posuit te Dominus, ut sis sal terrae; timeo ne fias sal infatuatum, quia jam ab hostibus conculcaris. Conditionem episcoporum enormiter laedis, atque ministerium Christi das in opprobrium et contemptum. Utinam non fuisset haec pecunia, quae te a via honestatis et salutis [Col. 0286C] abducit! Nam in hujus mortalitatis excursu nunquam obtinebis vitae bravium sine divitiarum contemptu, et viatico charitatis.

Scis, quia Hippodamia [21 1Kb] , quandiu cursum procorum concertantium, projecto auro retardabat, praevolabat ad palmam; cumque virgo triumphos obtinuisset multiplices, tandem contemptor auri de virgine triumphavit. Dominus quidem expeditissimam tibi viam salutis aperuit; fames enim valida desaevit in pauperes, in quibus regnum suum tibi Dominus venale exposuit. Regnum Dei tanti est, quantum ex affectu compassionis pauperibus ejus exhibes. Pauper Christi vicarius est; et sicut se in eo rejici dolet, contemni erubescit, ita se in eo recipi delectatur. Quandiu, inquit, uni istorum fecistis, [Col. 0286D] mihi fecistis [22 1Kb] . Aperias itaque publice mendicantibus viscera et horrea tua, ne sententiam illius damnationis incurras: Maledictus, qui abscondit frumenta [Col. 0287A] in populis [(23) 72Kb] . Semina in benedictionibus ut de benedictionibus et metas [23 1Kb] . Effunde largiter, quod cupide congregasti. Nam qui parce seminat, parce et metet. Hilarem enim datorem diligit Deus [24 1Kb] . Noli, quaeso, ulterius temporale fenus amplecti, quod gravissime detestatur qui omnia quae habes tibi commodavit et nunc in pauperibus suis sibi postulat commodari. Beatus homo qui miseretur et commodat [25 1Kb] : non enim miseretur, qui lucrum sequitur temporale. Qui autem miseretur pauperi, Domino feneratur [26 1Kb] . Sibi vero apud Deum pietatis januam claudit, qui viscera misericordiae proximo mendicanti non aperit. Apud eos, quibus in Christi ministerio successisti, erant omnia communia, dividebantque singulis, prout unicuique opus erat [27 1Kb] . [Col. 0287B] Omnes sub uno capite unum corpus sumus, in uno corpore alter alterius membra. Si ergo manus, pedes, aut oculi, vel hujusmodi membra alterius membri laesioni compatiuntur, tu erga pauperes, viduas viscera pietatis et compassionis affectum impendere quando incipies? Jam fame et inedia perierunt infinita pauperum millia, nec adhuc uni eorum manum misericordiae porrexisti. Unum noveris, quod mortes omnium requiret a te districtissimus Judex, quia omnium factus es reus, quorum vitam annonae beneficio redimere potuisti. Certe jam albescunt regiones ad messem, nec adhuc in hac edulitatis clade unum pauperem refecisti. Nunc etiam primum horrea tua reserare proponis: non ut releves afflictorum miseriam, sed ut vendas carius, [Col. 0287C] et commodes ad usuram. Infelicissime, pecunia et frumentum quod commodas, Dei est, et non tuum: proinde negotiare cautius. Ipse enim homo austerus est: metit, ubi non seminavit [28 1Kb] : superveniet autem tibi alius fenerator fortior te et exactior, qui diripiat labores tuos, et eveniet tibi quod scriptum est: Scrutetur fenerator omnem substantiam ejus, et diripiant alieni labores illius [29 1Kb] . Verbum Isaiae est: Vae, qui praedaris, nam et ipse praedaberis [30 1Kb] . Et testimonio B. Job, thesauros quos devorasti evomes, et de ventre tuo extrahet illos Deus [31 1Kb] . Lues quae fecisti omnia, nec tamen consumeris. Dolores enim mortis aeternae evadere non poteris. Nam sicut lana ovium tonsa permittitur crescere, ut iterum tondeatur: [Col. 0287D] sic moriendo vives, ut non desines mori. Verbum [Col. 0288A] prophetae est: Sicut oves in inferno positi sunt mors depascet eos [32 1Kb] .

Sic inconsumptum Tityi, semperque renascens
   Non perit, ut possit saepe perire, jecur [33 1Kb] .
Dicit Dominus per Amos prophetam: Deficere sinitis egenos terrae, dicentes: Quoniam transibit opulentia, et venundabimus frumentum, ut possideamus in argento egenos, et quisquilias frumenti vendamus. Sed tenebrescere vos faciam in die luminis, et festivitates vestras convertam in luctum, dicit Dominus: commovebuntur cardines et superluminaria [34 1Kb] . Avaritia enim in capite omnium, et usque ad novissimum percutiam eos gladio. Gladius equidem Domini bis acutus te, praesul, exspectat, ut sine misericordia te medium secet, qui cum Christo et ejus pauperibus [Col. 0288B] misericordiam non fecisti. Cur non erubescis, perditissime hominum, quod nomen tuum fetet in populis, quod avaritiam tuam provinciae damnant, quod missam tuam nullus audit, quod officium pastorale diffamas, dum gravissimum exactorem, et usurarium publicum te proclamant? Alii pontifices nunc aliunde mutuantur, ut pauperum relevent egestatem, temporalia seminant, ut metant aeterna; tu ad temporalia occupatus, non cogitas de aeternis. Tibi sufficit, ibi collocare denarium, ubi plures faciat filios, et ad te non sine multiplici progenie revertatur. Redeunt ad Dominum multiplicati denarii, et quia de paucis multa lucrati sunt, intrant in gaudium Domini sui. Gaudium siquidem avari, thesaurus ejus est. Ubi est, inquit, thesaurus tuus, [Col. 0288C] ibi est et cor tuum [35 1Kb] . Ideo quoties quaeritur, ubi est cor avari? juste respondetur, in arca.

Populus, dicit avarus, me sibilat: at mihi plaudo
Ipse domi, simul ac nummos contemplor in arca [36 1Kb] .
Isti sunt, avare, dii tui; isti sunt, quorum imaginem Creatoris tui imagini praetulisti. Quandoque audivi ex ore tuo, quod quasi ad excusandas excusationes in peccatis [37 1Kb] , tuam munificentiam jactitabas, teque amplius una vice largiri, quam omnes episcopos regionis. Sane quod domino regi donas, sicut caeteri feneratores, aut Judaei, quoddam tributariae functionis onus est, et imago quaedam Judaicae servitutis. Si magnatibus terrae donas, non procedit ex liberalitate ista largitio, quae quasi in capturam [Col. 0288D] mittitur, dum vicem multae retributionis exspectat. [Col. 0289A] Audi quid de te, et consimilibus canat poeta:

Munera quod senibus, viduisque ingentia mittis,
   Vis te munificum, Gargiliane, vocem?
Sordidius nihil est, nihil est te spurcius uno,
   Qui potes insidias dona vocare tuas?
Sic avidis fallax indulget piscibus hamus:
   Callida sic stultas decipit esca feras.
Quid sit largiri, quid sit donare, docebo,
   Si nescis, dona, Gargiliane, nihil [37* 1Kb] .
Decessor equidem tuus [(24) 1Kb] gratia hospitalitatis munificae, et effusae liberalitatis magnificentia celeberrimos famae titulos acquisivit; sed quantum memoria illius ascendit in gloriam, tantum damnatissimum tuum nomen in confusionem et opprobrium te dejecit.



EPISTOLA XCII. AD REGINALDUM BATHONIENS. EPISCOPUM.
[Col. 0289B]

ARGUMENTUM.---Invehitur in Zoilum scriptorum suorum obtrectatorem.

Domino suo R. Bathon. episcopo, P. suus archid., salutem, et devotae subjectionis affectum.

Audio, quod apud vos detractor occultus opuscula mea lacessere clandestina depravatione praesumit; in quo tanto feliciorem me reputo, quanto gravius torquetur invidus meus, et miserius intabescit. Omnia opera mea fundavi in lapide adjutorii, in quo obstruetur os loquentium iniqua [38 1Kb] , et dentes mordacis invidiae contundentur. Me compilatorem aemulus vocat, eo quod omnia, quae in epistolis aut sermonibus meis scribo, historiarum exemplis, aut sacrae Scripturae auctoritatibus firmo. Hunc equidem [Col. 0289C] modum a sanctis Patribus mutuavi, qui in universis operibus suis Novi ac Veteris Testamenti verba frequenter interserunt, ut eorum artifici junctura dictis suis robur adjiciant et ornatum. Et quae invidia est, si, quod ex multiplici librorum lectione decerpsi, ferventiore studio digerente, in materiam virtutis et exercitium prudentiae coalescit? Nam, sicut in libro Saturnalium, et in libris Senecae ad Lucilium legimus [38* 1Kb] , apes imitari debemus, quae colligunt flores, quibus divisis, et in favum dispositis, varios succos in unum saporem artifici mistura, in quadam sui spiritus proprietate transfundunt. Arguit aemulus, et temeritati ascribit, quod litteras meas passim et varie dispersas in unum colligo: [Col. 0289D] quod formam dictandi praescribo simplicibus, quod publicae utilitati munus devoti laboris et officium charitatis impendo. Cesset aemulus a verborum injuriis: nam si pergit dicere quae vult, audiet quae non vult. Plenus sum rimarum,

   hac atque illac perfluo [39 1Kb] .
Qui me commorit, melius non tangere clamo,
Flebit, et insignis tota cantabitur urbe [40 1Kb] .
[Col. 0290A] Utinam experiatur invidus meus ingenii sui vires, ac de flosculis sacri eloquii compilatis, simile componat opusculum! Si tamen hoc attentaverit, quod modo levissimum putat, vereor, ne multum sudet, frustraque laboret

Infelix operis summa, quia ponere totum
Nesciet [41 1Kb] .
Incipere quidem poterit, sed si novi hominis facultatem, ignominiose et infeliciter consummabit. Quidquid canes oblatrent, quidquid grunniant sues, ego semper aemulator scripta veterum: in his erit occupatio mea; nec me, si potero, sol unquam inveniet otiosum. Nos, quasi nani super gigantum humeros sumus, quorum beneficio longius, quam ipsi, speculamur, dum antiquorum tractatibus inhaerentes elegantiores [Col. 0290B] eorum sententias, quas vetustas aboleverat, hominumve neglectus, quasi jam mortuas in quamdam novitatem essentiae suscitamus. In libro Saturnalium legimus [42 1Kb] , quod Afranius togatarum scriptor in ea togata, quae Compitalia inscribitur, suis respondens aemulis, qui eum multa de libro Menandri depilando sumpsisse dicebant: Fateor, inquit, sumpsi, sed ea quae melius me posse invenire non credidi. Et in eadem: Quis fraudi Virgilio vertat, si ad sui ornatum carminis, quaedam ab Homero, vel aliis mutuetur? imo gratia in hoc habenda est ei, quod in opus perpetuo mansurum dicta eorum transtulit, quos jam neglectui et risui habebamus. Et post pauca: Denique et judicio transferendi, et modo imitandi consecutus est, ut quod apud eum alienum legimus, melius ibi, quam, ubi natum est, sonare [Col. 0290C] miremur. Scimus apostolos a prophetis, doctores ab apostolis, et a doctoribus alios doctores, sicut Hieronymum de libris Origenis, Augustinum et Bedam de libris Ambrosii, Ambrosium vero de scriptis Ciceronis et Senecae, Gregorium quoque de scriptis Augustini et Hieronymi non solum sententias, sed verba ipsa in causam mutui accepisse. Confidenter et sub testimonio plurium dico, me semper dictare litteras solitum citius quam posset aliquis exarare. Ipsa certe festinatio vitium et suspicionem compilationis excludit. Ad veritatem, non ad jactantiam dico. Vidit quandoque dominus Cantuariensis, et vos ipse cum eo, multique alii me de diversis materiis tribus dictare scriptoribus, et uniuscujusque calamo [Col. 0290D] festinanti satisfacere; meque quod de solo Julio Caesare scribitur [43 1Kb] , quartam epistolam dictare et scribere. Quod si alicui res ista in dubium venerit, facti, quaeso, experientia faciat dicti fidem. Scio, unde spiritum elationis conceperit, et quare vester Cornificius intumescat. Verum sicut plena vento vesicula detumescit, si acu modica perforetur, [Col. 0291A] sic uno verbulo de follibus imperiti gutturis ventum loquacitatis excutiam. Implebo faciem ejus ignominia; nam in eo ad plenum materia ignominiosae confusionis exuberat:

Cum sit Socraticis notissima fossa cinaedis [44 1Kb] .
Si opuscula mea in manu aemuli quandoque sinistro devolvantur eventu; bona, inquit, haec essent, si auctoritates, quas ipse adaptat, sederent competentius, aut materiae responderent. Si in scriptis veterum plerumque describitur invidia et venenosa malitia detractorum.

Felix et nato, felix et conjuge Peleus,
Et cui, si demas jugulati crimina Phoci,
Omnia contigerant [45 1Kb] .
[Col. 0291B] Et illud: Julium Fortunatum fateor virum fortem, qualiter tamen judicium repetundarum evaserit, miror. Publius Antonius elegantissime postularet, nisi quia praevaricatus est in causa Lucilii. Ecce quomodo invidia mel intoxicat, et dum aliena virtute torquetur, bonum quod apud se non invenit malitiose depravat. Opinionis enim alienae dispendium, suae famae reputat lucrum, totumque sibi detrahi credit, quod ad titulos vicinae bonitatis accedit. Porro quod Martialis [46 1Kb] suo imprecatur invido, hoc imprecor meo:

Qui ducis vultus, et non legis ista libenter
   Omnibus invideas, invide, nemo tibi.



EPISTOLA XCIII. AD M. WILLELMUM ABBATEM. [A. D. 1170.]
[Col. 0291C]

ARGUMENTUM.---Gratulatur fratri suo abbati, quod consilio suo obsecutus abbatiam in manus summi pontificis resignarit, et dignitati superioris, subditi humilitatem, Franciam Siciliae anteposuerit.

Charissimo fratri suo magistro WILLELMO Matinen. abbati, P. Blesen., salutem et perseverantiam in virtute.

Magnanimitati vestrae congratulor, quia juxta parvitatis meae consilium, rejectis insignibus, quae profusior Domini papae gratia vobis indulserat, curam Matinensis monasterii sponte in ejus manibus resignastis. Nobilis et magnanimi cordis est tanti [Col. 0291D] emolumenti dignitatem relinquere, ad cujus acquisitionem plurimos anxia sollicitabat ambitio. Honorabilior autem est in vobis contemptus honoris, quam illius adeptio; acquisisse enim fortunae fuit, fortitudinis contempsisse. Venari honores, congregare divitias, et in eis quaerere voluptatem, commune vitium est, et publica ambitionis via est; insignis autem virtutum titulus est, triumphare de saeculi pompa, mundique divitiis conculcatis se in paupertate sola divitem reputare. Dominus saeculorum fugere nos docuit saeculi dignitates. Nam, [Col. 0292A] postquam de paucis panibus quinque millia hominum refecerat, turbae considerantes in miraculo Domini majestatem testimonio evangelistae voluerunt eum in regem eligere, ipse vero aufugit in montem [47 1Kb] . Cum in manu Gedeon Dominus Israel liberasset, dicebant ei: Dominare tu nostri, et filius tuus, et filii filiorum tuorum, quia liberasti nos de manu Madianitarum. Quibus ille ait: Non dominabor vestri, nec dominabitur filius meus in vos, sed Dominus [48 1Kb] . Refert Valerius Maximus [49 1Kb] , quod cum viro cuidam approbatae virtutis vestis imperialis cum diademate fuisset oblata, ille vestem respiciens: O pannum, inquit, nobilem potius quam felicem; quem si quis attendat, quantis sollicitudinibus et periculis, et miseriis sit refertus, nec in luto jacentem [Col. 0292B] tollet! Iste anxia et occulta divitum tormenta cognoverat. Nisi enim divitiae et honores variis anxietatum aculeis pungerent, nunquam spinis eas Dominus comparasset [50 1Kb] . Mirabiliter elusa est sapientia hujus mundi; filiis hujus saeculi assidue convertuntur eorum divitiae in miseriam et tormentum; filii vero lucis experiuntur jugiter, quod carere divitiis liberum facit et beatum. Confitebor tibi, Pater coeli et terrae, quia abscondisti haec a sapientibus, et revelasti ea parvulis [51 1Kb] . Pauper et justus contemnit divitias, et nihil ei deficit, quia sufficit ei Deus. Dives autem, filius avaritiae, cultor mammonae, servus pecuniae, majorem in eo sollicitudinem, et timorem, et miseriam invenit, in quo pleniorem sibi constituerat voluptatem. Si vultis [Col. 0292C] in sancta religione, et aurea paupertate transigere dies vestros, felicitati vestrae non poterit regum gloria comparari. Melius erit modicum super divitias peccatorum multas [52 1Kb] . Perdidisti dies, quos in operibus expendisti. Melior erit amodo dies una in atriis Domini super millia [53 1Kb] . Quandiu eratis in Sicilia, eratis tanquam vas perditum. Nam illa regio infernalis, quae devorat habitatores suos, vestrum faciebat reditum desperari, nunc autem per gratiam Dei nativum aerem, et vina Blesensia bibitis, cui Sicilia, si vos tenuisset diutius, more suo vinum aspidum porrexisset. Modo, frater, in sepulcro jaceretis marmoreo; ubi ad inanis gloriae quaestum forsitan superscriptum esset, WILLELMUS BLESENSIS [Col. 0292D] MATINENSIS ABBAS HIC JACET. Frater, poetae testimonio,

Levis est jactura sepulcri [54 1Kb] .
Nomen vestrum diuturniore memoria commendabile reddent tragoedia vestra de Flaura et Marco, versus de pulice et musca, comoedia vestra de alda, sermones vestri, et caetera theologicae facultatis opera, quae utinam diffusius essent ac celebrius publicata! Plus honoris accrevit vobis ex vestris operibus, quam ex quatuor abbatiis. Species quidem auri deceperat vos; unde et quidam nostratum [Col. 0293A] Siculas opes vitae comparavere dispendio. Sed et dominus cancellarius [(25) 1Kb] , sicut et Hierosolymitae referunt, in fata concessit; cum enim herpes estiomenus, qui vulgo lupus dicitur, femur ejus enormiter occupasset, omnia in eo medicorum instrumenta frustrata sunt, tandemque in sancta Dei civitate inter brachia regis et in coetu principum circumstantium et plangentium spiritum exhalavit. Veridica etiam commeantium relatione cognovi, quod in ultionem domini Stephani Catanensis civitas terraemotu concussa est, et subversa [(26) 1Kb] ; in qua filius ille superbiae frater Matthaei notarii, qui vobis episcopatum supplantaverat fraudulenter, et adversus innocentes proditoriam suscitaverat factionem, interceptus et obrutus animam ministram [Col. 0293B] iniquitatis et ancillam Satanae ructavit. Sumus, frater, in dulci Francia, quae sola, teste Hieronymo [55 1Kb] , monstra non habet. Bonum est nos hic esse [55* 1Kb] . Vivant in Sicilia, qui proditiones et venena procurant adulationis officiarii, et qui aures magnatum vento inanis gloriae prurientes venenosa suavitate demulcent.

   Vivant Arturius illic,
Et Catulus; maneant qui nigra in candida vertunt [56 1Kb] .
Mihi sufficit, si illic vivam et moriar, ubi natus sum et nutritus. Vita circularis mihi accepta est, ut cum nascendi exordio vitae meae limitetur excursus. Vale.



EPISTOLA XCIV. AD I. ARCHIDIACONUM.
[Col. 0293C]

ARGUMENTUM.---Queritur apud archidiaconum de insolentia nepotum ejus militum, quod sacrum clericorum ordinem impie proscindant, otium sectentur, et a virtute veterum militum, quorum laudes depingit, longissime, ut et alii sui saeculi, discesserint.

Charissimo domino suo JOAN. archidiac., PETRUS Blesensis, salutem in auctore salutis.

Nepotum vestrorum militum fastuosam gloriam tolerare non possum, qui vitae militaris eminentiam jactitantes clericorum sortem multiplici detractione depravant; vitam et opera eorum ducentes in opprobrium et contemptum. Sane in depravatione [Col. 0293D] ordinis nostri non multum eorum excellentia promovetur; qui si essent milites, aut quae militum professio esset, cognoscerent, deferrent clericis; et se a scurrilitate verborum quadam puellari modestia [Col. 0294A] temperarent. Porro ordo militum nunc est, ordinem non tenere. Nam cujus os majore verborum spurcitia polluitur, qui detestabilius jurat, qui minus Deum timet, qui ministros Dei vilificat, qui Ecclesiam non veretur, iste hodie in coetu militum fortior et nominatior reputatur. Tolerabilius mihi esset, si alii, quam nepotes vestri in hanc superbiae et abusionis audaciam prorupissent: maxime cum illi a pueritiae cunabulis solam in vobis modestiam noverint, solam a vobis didicerint honestatem. Verumtamen, cum omnis aetas prona sit ab adolescentia in malum, ex quo suis adhaeserunt commilitonibus, ab eis mores perditos contraxerunt. Nam et rhetoricis argumentum trahitur a convictu: et, Qui tangit picem, inquinabitur ab ea [57 1Kb] :

[Col. 0294B] Uvaque conspecta livorem ducit ab uva [58 1Kb] .
Militaris hodie disciplina, quam Vegetius Renatus ac plerique alii docuerunt, prorsus evanuit, et se in quamdam delinquendi libertatem, et scurrilitatis speciem deformavit. Olim se juramenti vinculo milites obligabant, quod starent pro reipublicae statu, quod in acie non fugerent, et quod vitae propriae utilitatem publicam praehaberent. Sed et hodie tirones enses suos recipiunt de altari, ut profiteantur se filios Ecclesiae, atque ad honorem sacerdotii, ad tuitionem pauperum, ad vindictam malefactorum et patriae liberationem gladium accepisse. Porro res in contrarium versa est; nam ex quo hodie militari cingulo decorantur, statim [Col. 0294C] insurgunt in christos Domini, et desaeviunt in patrimonium Crucifixi. Spoliant et praedantur subjectos Christi pauperes, et miserabiliter, atque immisericorditer affligunt miseros, ut in doloribus alienis illicitos appetitus et extraordinarias impleant voluptates. Refert Lucas quod milites accedentes ad Joannem Baptistam, interrogaverunt eum dicentes: Magister, quid faciemus et nos?---Neminem, inquit, concusseritis, neque calumniam faciatis, sed contenti estote stipendiis vestris [59 1Kb] . Qui contra inimicos crucis Christi vires suas exercere debuerant, potibus et ebrietatibus pugnant, vacant otio marcent crapula, vitamque degenerem in immunditiis transigentes nomen et officium militiae dehonestant. Nihil damnabilius est in milite quam otium, [Col. 0294D] per quod usus armorum dediscitur, nutritur pusillanimitas, vires fatiscunt, obrepit inertia, et ad immunditiae actus animus occupatur. Ideo P. Nasica [60 1Kb] cum exercitum in hibernis regeret, licet usu [Col. 0295A] classium non egeret, ne tamen miles corrumperetur sidia, seu crapula, vel per otii libertatem superbiret, naves aedificari instituit. Legitur [61 1Kb] Trajanus imperator milites suos, quoties vacabant a praeliis, exercuisse in cursu, in saltu, in usu natandi, in studio caesim vel punctim feriendi, mittendique lapides manu vel funda, et missilia jaciendi; eos ad omnes modos erudiens, quibus bellum sustineri debeat, aut inferri. De magno Pompeio refert Sallustius [62 1Kb] , quod cum alacribus saltu, cum velocibus cursu, cum validis vecte certabat. Verumtamen, ex quo ipse, et senatus, ac populus Romanus otio et quieti vacare coeperunt, qui quandoque in remotissimis nationibus hostiles insultus modico agmine propulsabant, superveniente Caesarea paucitate reliquerunt [Col. 0295B] praesidia fortissimae urbis, et in sola fuga sibi fiduciam posuerunt. Sed et hoc praecipue Caesaris excitabat audaciam, quia res ei erat adversus otiosum militem, ducemque emeritum, et qui longa pace dedicerat ducem. Refert Trogus Pompeius [63 1Kb] , quod novissimus rex Assyriorum Sardanapalus propter otium et mollitiem vitae a regali solio turpiter est dejectus. Quid Romanos extulit? aut unde habuerunt super omnes populus principatum? nomen eis et gloriam acquisivit armorum usus et exercitatio praeliorum. Vegetii Renati testimonio [64 1Kb] inutilis est omnino militiae nutritus tenere, et deliciis assuetus; eum autem censet praeliis aptiorem, qui sub divo et sole nutritur, laboris patiens, umbrae negligens, balneorum nescius, aeque ferens frigoris [Col. 0295C] injurias et caloris, rudis in causis, simplex in actibus, cibo moderatiore contentus; qui non erubescit fossam ducere, reparare aggeres, ferre lapides et caementum, lignorumque materiam comportare. Ideo, teste eodem auctore [65 1Kb] , Romana juventus quondam abluebat in Tiberi sudorem, quem cursu vel exercitio campestri collegerat: nec minus balnea, quam effeminatrices aquas Salmacis abhorrebat. Sed etiam in temporibus Judicum Jerobaal sive Gedeon, ut figuralium mysteria taceantur, Domino mandante, prohibitus est in multitudine delicata atque inexercitata et timida Madianitis occurrere. Cumque clamaret Gedeon, cunctis audientibus: Qui formidolosus est et timidus, revertatur [66 1Kb] , recesserunt ab eo viginti et duo millia, et tantum [Col. 0295D] decem millia remanserunt. Sed et de illis tanquam ad bellum expeditiores duntaxat elegit, qui in siti sua velut canes lamberent, et festinantius aquam ad os mitterent: illis prorsus abjectis, qui se ad bibendum flexo poplite inclinabant. In trecentis itaque facta est liberatio populi, quos non crediderim inter delicatiores epulas, et exquisita convivia didicisse aquam lambere. Quos ideo praeelegit Dominus, quia necessitati satisfecerunt in humilitate naturae. Hodie [Col. 0296A] in deliciis nutritur, et tota ad carnis delicias se relaxat philosymbola nostra

In cute curanda plus aequo operosa juventus [67 1Kb] .
Quod si milites nostros ire in expeditionem quandoque oporteat, summarii eorum non ferro, sed vino, non lanceis, sed caseis, non ensibus, sed utribus, non hastis, sed verubus onerantur. Credas eos ire ad domum convivii, non ad bellum. Clypeos deferunt optime deauratos, praedam potius hostium cupientes, quam certamen ab hostibus, et eos referunt, ut ita loquar, virgines et intactos. Bella tamen et conflictus equestres depingi faciunt in sellis et clypeis, ut se quadam imaginaria visione delectent in pugnis, quas actualiter ingredi, aut videre non [Col. 0296B] audent. Eleganter Scipio Africanus, sicut in libro Stratagematum Julius Frontinus refert [68 1Kb] , cum scutum cujusdam vidisset auro et gemmis multipliciter ornatum, dixit se non mirari quod tanta diligentia ornasset, in quo plus praesidii, quam in ense haberet Aeneas quidem gemmas a digitis ad ensem, Birro a digitis ad pocula legitur transtulisse. Refert Pericles non picturam, non aurum et lapides, sed scutum divulsum, fractam galeam, hebetem gladium, faciem vulneratam cedere militibus ad ornatum. Porro cum nostri milites ab expeditione sine vulnere et cicatrice, sanis etiam et integris armis per Dei gratiam revertuntur, curritur ad bibendi conflictum.

Crateras igitur laeti statuunt, et vina coronant [69 1Kb] ,
Atque exhausta canunt praelia Marte gravi.
[Col. 0296C] Illic Aeacides, illic tendebat Ulysses,
Et pingunt fluido Pergama tota mero [70 1Kb] .
Garriunt igitur, et laxant procaces linguas in detractionem hominum innocentium, desaeviunt in christos Domini, referuntque et conferunt labores suos ad otia sacerdotum. Datur itaque inter eos sententia, et communi lege sancitur, ut decimas auferant, ut Ecclesiae et clero non deferant, ut excommunicationem non timeant, ut non revereantur Deum, ut injuriis afficiant sacerdotes, et quidquid in usus Ecclesiae cessit de largitione avitae aut paternae liberalitatis, evacuent. Verumtamen magnus Dominus, et terribilis nimis, qui humiliat omnem altitudinem extollentem se adversus scientiam Dei, ipse salvos faciet filios pauperum, et humiliabit [Col. 0296D] calumniatorem tollensque virgam peccatorum desuper sortem justorum, arguet pro mansuetis terrae [71 1Kb] , et obstruet os loquentium iniqua, dejicietque omnem extollentiam superborum. Cum autem dicat Dominus sacerdotibus suis: Qui vos spernit, me spernit [72 1Kb] ; et Qui tangit vos, tangit pupillam oculi mei [73 1Kb] ; si nepotes vestros diligitis et zelatis ad vitam, ne pereant cum Oza, dum ad arcam Domini manum temerariam porrigit [74 1Kb] ; ipsos ad reverentiam [Col. 0297A] Ecclesiae et officialium Christi salutaribus monitis informate. Nam, cum eos receperitis in sortem familiaritatis et participium mensae vestrae, non estis omnino immunis a culpa, si commensales vestros permittitis passim garrire in clericos, et in Ecclesiam protervire.

Verum est, quia nepos vester S. in brachio et fortitudine advocati Bethuniae quandoque, forsitan semel, solemnes militiae titulos acquisivit; sed non propter hoc adversus Ecclesiam Dei superbiae ventum debuerat concepisse. Nihil enim est, quod magis laudis imminuat pretium, quam suos assidue jactitare successus, et singulis diebus anni vendere diem unum. Legitur de Mario [75 1Kb] , quod cum plurima fecisset egregie, una sui jactitatione gloriam famae [Col. 0297B] perdidit; et quia sibi praesumpsit ascribere, quod ex ore alieno captare debuerat, publicae commendationis vota demeruit. Ut ad domestica jactantiae et ostentationis veniamus exempla: rex Ezechias [76 1Kb] , quem Dominus in umbra horologii, in appositione annorum, et fuga Sennacherib prae universis regibus honoraverat, quia nuntiis Merodach filii Baladan regis Babylonis pigmenta, unguenta quoque, et domum vasorum, cellasque aromatum, et omne quod erat in thesauris suis ad ostentationem et jactantiam demonstravit, juxta verbum Isaiae filii Amos, thesauri ejus ablati, et in Babylonem translati sunt; filiique ejus captivati, et in palatio regis Babylonis facti sunt eunuchi. Triplex quoque optio divinae [Col. 0297C] animadversionis proposita est David, eo quod ad jactantiam Dei populum numeravit [77 1Kb] . Sed Nabuchodonosor [78 1Kb] , quia se magnificavit in fortitudine et decore et gloria regni sui, humiliatus in animal brutum comparatus est jumentis insipientibus, et similis factus est illis [79 1Kb] . Utinam non intumescant adversus Christum et christos ejus; sed humiliter ac devote recolant qualiter per gratiam Dei, aut potius vestram, de pulvere paupertatis, et de stercore sunt erecti! Nam et Abraham electus et vocatus a Domino, memor tamen suae conditionis: Loquar, inquit, ad Dominum, cum sim pulvis et cinis [80 1Kb] . In Levitico [81 1Kb] etiam de sacrificio avium praecipitur, ut plumae et vesicula pulmonis deponantur in pulvere, quatenus is quem Dominus exaltat, [Col. 0297D] humilietur, et inter divinae gratiae magnificentias se pulverem recognoscat. Bene valeatis.



EPISTOLA XCV. AD H. ANGLORUM REGEM.

ARGUMENTUM.---Quoniam rex Angliae conscius esse non poterat omnium, quae in amplissimis provinciis agerentur, monet eum de variis vicecomitum et aliorum inferiorum praefectorum abusibus, modumque aperit, quo emendari possint.

Charissimo domino suo H. Dei gratia illustrissimo [Col. 0298A] Anglorum regi, duci Northman. et Aquitan. comiti Andegan., suus P. Blesen. Bath. archid., salutem, in regno temporali regni coelestis memoriam et amorem.

Loqui vereor, et tacere non expedit: mihi tamen tutius videretur aestuantis animi motum dissimulare silentio: sed imminet animae meae magnum ex mea taciturnitate periculum. Loquar ergo, quia, ut verbo Job utar, si tacuero, os meum condemnabit me [82 1Kb] . Loquar quod vobis ad honorem et salutem cedere debeat, vestris vero subditis ad quietem. Licet prae cunctis regibus terrae subjectorum mores, vestrique regni statum noveritis: quia tamen humanum transcendit ingenium omnium habere notitiam, quae in tot et tam diffusis provinciis fiunt, [Col. 0298B] audite pauca, quae nec ego sine peccato possum silentio tenere, nec vos sine periculo ignorare. Multa siquidem Dominum quandoque latent, quae subditis innotescunt. Nam testimonio Aquinatis,

Dedecus ille domus sciet ultimus [83 1Kb] .
Cum multa fiant in domibus privatorum, quae dominorum notitiae subducantur, non est vestrae negligentiae aut incuriae ascribendum, si in tam spatiosis et diffusis regionibus, quibus Dominus vos praefecit, singulorum excessus non novistis ad plenum. Ipsos enim justitiarios, quos vulgariter errantes, vel itinerantes dicimus, dum errata hominum diligenter explorant, frequenter errare contingit. Excessus namque hominum absconduntur, aut amore, [Col. 0298C] aut timore, aut lege consanguinitatis, aut pietatis officio, aut occultis muneribus redimuntur. Admittitur [84 1Kb] enim vox redemptae miserationis, et in injuriam senatusconsulti Turpiliani abolitio impetratur. Forestariorum siquidem ac vicecomitum innumeri officiales, dum avaritiae et cupiditati suae satisfacere student, depraedantur pauperes, simplicibus insidiantur, fovent impios, opprimunt innocentes, exsultant in rebus pessimis, laetantur cum male fecerint [85 1Kb] , peccata populi comedunt, luxuriantur in lacrymis viduarum, et in fame pupillorum, in pauperum nuditate, in afflictione simplicium. Legitur in libro Sapientiae, quia venatio leonis onager in eremo [86 1Kb] : sic et pauperes, vicecomitum [Col. 0298D] aut nemoralium judicum, et aliorum collateralium sunt esca et potus, ac publica depraedationis occasio. Devorat justum impius, rusticum curialis, exactor innocentem, simplicem fraudulentus. Ministerialium siquidem tanta est multitudo, quanta est locustarum, ut istis recedentibus illi succedant, et quod ex parte fuerat devoratum, alii devorent exitialiter et consumant: impleturque in eis illud propheticum: Residuum erucae comedit locusta, et residuum locustae comedit bruchus, et residuum bruchi [Col. 0299A] comedit aerugo [87 1Kb] . Isti sunt merguli, rapina piscium suam urgentes ingluviem, quos beatus Martinus abigens dicebat: Haec forma daemonum est. Isti sunt sanguisugae principum, sitientes assidue, et bibentes sanguinem alienum [88 1Kb] . De Samuele quidem scriptum est, quia judicabat populum Israel, circuiens Bethel et Galgala, et Masphat, revertebaturque in Ramatha, ubi erat nativitas et habitatio ejus [89 1Kb] . In quo manifestissime praesumitur, quod nec esculentum, nec poculentum ex sua jurisdictione captabat. Unde loquens ad omnes filios Israel, libera conscientia et secura dicebat: Ego ab adolescentia mea vobiscum conversatus sum. Loquimini de me coram Domino, et coram christo ejus, utrum bovem alicujus tulerim, aut asinum: si quempiam [Col. 0299B] calumniatus sum, si oppressi aliquem, si de manu cujusquam munus accepi, et contemnam illud hodie, restituamque vobis [90 1Kb] . Consimile est, quod beatus Job dicit [90* 1Kb] : Si clamat adversum me terra mea, quasi diceret: Subjectus meus contra me super aliquo gravamine, aut oppressione non clamat. Accusatur hodie simplex et innocens, quod silvam inciderit, quod ferarum captioni consenserit, quod jura coronae tacuerit, quod publicae functionis tributum non solverit, quod hundredo et alimoto [(27) 2Kb] defuerit, quod regios ministeriales honorifice non exhibuerit: qui tamen nec habebat, unde sibi et uxori ministraret ac filiis. Et hoc tamen tolerabilius esset, si eis respondere liceret, ac suam allegare [Col. 0299C] inopiam. Porro apud tales verba pauperum leviora sunt vento, et quantumlibet firma juramenta vilescunt, quia juxta verbum ethinci,

   contemnere fulmina pauper
Creditur, atque deos, diis ignoscentibus ipsis.
Quantum quisque sua nummorum servat in arca,
Tantum habet et fidei [91 1Kb] .
Cum scriptum sit: Beati qui esuriunt et sitiunt justitiam [92 1Kb] . Hi qui judicant pauperes vestros, justitiam et prudentiam ignorantes solam esuriunt et sitiunt pecuniam. Majores enim vestri officiales tales duntaxat sibi substituunt, quos exspectatio lucri, vel affinitas, aut natura, aut nutritura commendat. Ideoque sapientia miserabili lamentatione conqueritur: Tenentes, inquit, legem nescierunt me [93 1Kb] , judices [Col. 0300A] exstiterunt, et ego ignorabam [94 1Kb] . Potestas equidem judicialis, et aequitatis ministerium non ex carnis dilectione, sed ex sola debet dilectione hominum aut Dei certa dispensatione procedere. Certe cum Moyses dubitaret de filiabus Salphaad judicio Domino ad paternae haereditatis beneficium sunt admissae [95 1Kb] . Successio siquidem sanguinis haeredem facit, electio judicem. Sane illi constituendi sunt judices populorum, quos vita purior, et eminentior prudentia prae caeteris illustravit: nam reverentia et auctoritate praesidentium vitia temperantur in subditis. Scipionem Africanum tanta morum gravitas, et austerae maturitas pudicitiae commendavit, ut solo suae castitatis exemplo publicum votum continentiae firmaret in populis. Iste, [Col. 0300B] sicut Titus Livius [96 1Kb] refert, cum a Pyrenaeis montibus usque ad columnas Herculis, et usque ad Oceanum devicto Annibale, et aliis Romanorum hostibus provincias subjugasset, pueros captivos et puellas egregiae pulchritudinis restituit barbaris, nec passus est eas in suum venire conspectum, ne vel oculus ejus aliquid de integritate pudicitiae delibaret. Legitur Fronto tantam gravitatem vitae operibus et facie praetendisse, ut non solummodo actus, sed affectus quoque illicitos in hominibus cohiberet. De seipso Job dicit: Quando procedebam ad portam civitatis, in platea cathedram parabant mihi. Videbant me juvenes, et abscondebantur, senes assurgentes astabant mihi. Principes cessabant loqui, [Col. 0300C] et superponebant digitum ori suo [97 1Kb] . Indignantur viri nobiles et discreti, quia eorum jurisdictioni subjecti sunt, quos sciunt esse plebeios, et qui nullos prudentiae aut virtutis titulos praeferunt; nisi quod familiaribus vestris parentela vel affinitate, obsequio aut muneribus adhaeserunt.

Haec in vestram notitiam, amantissime princeps, facile venire non possunt. Licet enim clamores pauperum benigne et misericorditer exaudire velitis, pauper tamen veretur aperire malitiam exactorum, ne graviora moliantur in eum, et fiant posteriora hominis pejora prioribus. Quod si aliquis compassione et misericordia ductus vobis pauperum pressuras, et tyrannicas ministrorum exactiones revelare attentet, Domini eorum graviter movebuntur, [Col. 0301A] atque in odium illius, qui causam pauperum ad vos detulerit, omnes alios aulicos excitabunt. Licet autem in plerisque curialibus simultates et invidiae praecipue regnent, ubi tamen occasione talium aliquis diffamatur, etiam hostes suos invenit defensores. Cumque in omnibus fere voluptates eorum dissideant, in excusatione tamen ac defensione mutua socialis gratiae vinculum servant, et spiritum unitatis. Hi namque sunt squammae Behemoth, de quibus in Job legitur, quia una uni conjungitur, et spiraculum vitae non incedit per eas [98 1Kb] . Si in auditorio vestrae celsitudinis, aut in praesentia vestrae justitiae principalis causarum negotia ventilantur, ibi nec aura munerum locum invenit, nec acceptio personarum. Ibi omnia procedunt [Col. 0301B] in judicio et justitia, nec excedunt statuta vestra vel in modico limites aequitatis. Porro si ad Pedaneos et minores judices pauperum negotia devolvantur, justificatur impius pro muneribus, atque in subversionem judicii, et captionem pauperis, et syllabarum aucupationes, et verborum tendiculae proponuntur. Quidam sunt, qui super exhibitione, aut exsecutione justitiae litteras non indulgent, nisi sub certa promissione pecuniae. Sed sciat, quisquis hujusmodi litteras vendidit, quod Dei justitiam, cujus debitor est, et quam gratis exhibere tenetur, venalem exponit. Sanctorum enim Patrum auctoritate, qui unum vendit, sine quo reliquum non provenit, neutrum invenditum derelinquit.

Certe acceptior est apud Deum justitia, quam [Col. 0301C] praebenda; ideoque cum in utroque possit Simonia committi, damnabilior tamen est apud eum omnis venalitas in exhibitione justitiae, quam in venditione decimae aut praebendae. Haec vos, justissime princeps, oportet diligenter inquirere, et inquisita corrigere, ne minorum excessus de vestris manibus a Domino requirantur. Frequenter enim culpa populi redundat in principem, quasi de majorum negligentia obveniant errata minorum. Legitur in libro Numerorum [99 1Kb] quod fornicante populo Israel cum Madianitis, Phinees pugione perfodit Zambri et Madianitidem coeuntes; quievitque ira Domini, factusque est sermo Domini ad Moysen: Tolle, inquit, cunctos principes populi, et [Col. 0301D] suspende eos contra solem in patibulis. Principes non peccaverant, sed populus; principes tamen pro peccato populi puniuntur. Heli pro peccato filiorum suorum punitus est [100 1Kb] . Sustinete patientur, invictissime princeps, quod vobis ex sincera devotione propono. Zelo enim et sitio salutem vestram ardentissimo charitatis affectu. Non est ludus in oppressionibus pauperum, quae non expiantur muneribus, nec eleemosynis redimuntur. Nam qui offert sacrificium de substantia pauperis, teste Salomone, facit sicut qui victimat filium ante oculos [Col. 0302A] patris [1 1Kb] , Ne dicas, dicit Sapiens, In multitudine munerum meorum respiciet Deus, et offerente me munera placabitur Altissimus [2 1Kb] . Certe bonorum nostrorum non indiget Deus. Et qui dat regibus divitias terrae ab eis aurum non postulat, vel argentum, sed ut audiant causam viduae et pupilli, et ut arguant pro mansuetis terrae [3 1Kb] . Expedit vobis, illustrissime princeps, ista diligenter attendere, talesque ministros publici juris instituere, qui vestro, vestraeque justitiae principalis exemplo Deum timeant, qui non sequantur retributiones, qui personarum gratiam non acceptent, qui de vestrorum familiarium parentela fiduciam impunitatis, et audaciam saeviendi non habeant. Apud antiquos, teste Cicerone [4 1Kb] , proverbialiter dicebatur: Exuit [Col. 0302B] personam judicis, quisquis amicum induit. Aequitas enim, cui judex obsequitur, sinistram odii vel amoris dexteram nescit. Talis debet esse minister juris, ut in ejus manu nullius auctoritate personae titubet aut vacillet libra justitiae [5 1Kb] . Magni quidem Alexandri causa in castrensi judicio a commilitonibus ejus abjecto terrore damnata est. Nominatissimus eloquentiae doctor Pythagoras in causa, quam habebat erga discipulum suum, sententiam postulabat instanter, ejus tamen petitio audita non est. Nec terror Alexandri, nec auctoritas Pythagorae justitiae lancem ab aequitate potuit declinare. Nihil adeo gloriose lucet in principe, sicut amare et exhibere justitiam sine omni acceptione personae. [Col. 0302C] Zaleucus [6 1Kb] , cum in urbe Locrensium filius ejus in adulterio deprehensus secundum legem civitatis, quam ipse condiderat, privandus esset utroque oculo; atque ob honorem patris poenam ei debitam populus remitteret universus, ille aliquandiu repugnavit. Tandem prece et instantia populi victus, sibi prius unum, et postea filio alterum eruit oculum, et sic relicto utrique usu videndi, mirabili aequitatis temperamento justitiam in patre, et misericordiam servavit in principe. Quod si ferre vultis manipulos justitiae in conspectu magni et districti Judicis, oportet, quod vestri regni judices districtissime judicetis, ut terror et reverentia regiae majestatis eos ad salutaria excitet, quos gehennale incendium, et poena infinibilis pravis deputata [Col. 0302D] judicibus non deterret. Vale.





EPISTOLA XCVI.

ARGUMENTUM.---Ricardus e monacho Cisterciensi ad archiepiscopatum Cantuariensem evectus commendat se orationibus Patrum Cistercii congregatorum.

Venerabilibus et sanctis Patribus in Cisterciensi capitulo congregatis, R. Dei permissione Cantuar. Ecclesiae minister, salutem in auctore salutis.

[Col. 0303A] Inter desiderabilia hujus mundi, praecipuum apud me versabatur in votis, vestrae sanctitatis conventui praesentialiter interesse, sed novae vocationis occupatio, et incumbens negotiorum prolixitas fructum optatae jucunditatis invidet mihi, nec me castris felicibus ad tempus interesse permittit. O castra optabilia! o congregatio veneranda! o Cistercium, quam magna est domus tua, quam fecunda in filiis, quam magnifica in linguis, quam gloriosa in populis! Leva oculos tuos et vide omnes isti congregati sunt, venerunt tibi, linguarum apud te diversitates innuit unius vitae professio, et ex omni genere religio congregata miraculum Pentecostes in emissione sancti Spiritus repraesentat, ut utar verbo Apostoli [7 1Kb] : Testis est mihi Deus, [Col. 0303B] quomodo cupiam vos in visceribus Jesu Christi fovens affectionem invicem in visceribus charitatis, non deserens collectionem vestram, quam per praesentiam spiritus amplector in Christo, memor communionis vestrae, cujus oblivisci non possum. Vos enim estis gloria mea et gaudium honor capitis mei et corona. Ille, qui, juxta verbum Job [8 1Kb] , ponit humiles in sublimi; ille, qui vocat ea quae sunt [9 1Kb] , ipse ad onus mihi importabile me vocavit [10 1Kb] . Ego autem vir videns paupertatem meam [11 1Kb] et insufficientiam meam, considerans etiam qualiter ex simili causa gemant gigantes sub aquis [12 1Kb] , et curvantur qui portant orbem, a pusillanimitate spiritus et tempestate subverterer, nisi in lapide adjutorii, et orationum [Col. 0303C] vestrarum suffragio fiduciam concepissem. Nam, juxta verbum Job [13 1Kb] , quae est fortitudo mea, ut sustineam. Ecce non est auxilium mihi in me, sed infirmitas et defectus. Vereor, ne offensus mihi Dominus hanc injunxerit mihi sollicitudinem multorum, qui non sufficiebam propriae salutis procurare negotium. Sed posuit mihi Dominus in vobis verbum reconciliationis, ut si offensus mihi est, se propitium vestra oratione mihi exhibeat, meumque suppleat imperfectum. Nam potens est omnia facere superabundantius, quam petimus et intelligimus. Si qua ergo vobis consolatio est in Christo, si quod solatium charitatis, si qua societas spiritus, si quae viscera miserationis, implete gaudium meum [14 1Kb] . Gaudii namque mei plenitudinem [Col. 0303D] post Deum in orationibus vestris pono, ut vestrarum beneficio precum in hac administratione mihi commissa velit misericordia Domini meum supportare defectum. Nam Apostolus, licet vas electionis factus, et virtute indutus ex alto, sanctorum tamen orationes sibi ad doctrinam gentium necessarias [Col. 0304A] judicans: Obsecro, inquit, vos per Dominum Jesum Christum et per charitatem Spiritus sancti, ut adjuvetis me orationibus vestris apud Dominum [15 1Kb] . Nos igitur infirmi et fragiles, devote et humiliter supplicamus, ut per pias affectiones vestras circa nos excitet vinculum fraternalis professionis, communio charitatis, debitum subjectorum, necessitas et devotio supplicantis.



EPISTOLA XCVII. AD ABBATEM DE EVESHAM [(28) 1Kb] .

ARGUMENTUM.---Ostendit monasticorum ordinum varietatem esse laudandam, nec facile ab uno ad alium transeundum; laborem autem manuum in iis nec laudandum nec improbandum

Reverendo Patri et domino abbati de Evesham, M. PETRUS Blesens. Bath. archid., salutem in auctore [Col. 0304B] salutis.

Invidiae proprium est laudem alterius suam reputare injuriam; sed probata in vobis religio, et nativae benignitatis interpres, morum jucunda suavitas sibi ad contumeliam non ascribet, quod Cisterciensium aut Carthusiensium ordinem visus sum prae caeteris commendasse. Nihil vobis in eorum commendatione detraxi. Illos approbo, et vos laudo; ipsorumque titulos in vestrae famae praejudicium non erexi. Christus divisus non est; sive in alba, sive in pulla veste, in omni professione et ordine, in omni gente quicunque operatur voluntatem Domini acceptus est illi [16 1Kb] . Inter album et nigrum habitum non distinguit ille, apud quem non est [Col. 0304C] distinctio Judaei et Graeci [17 1Kb] . Attendit Dominus mentem non vestem, merita non colorem. In monte Cassino schema monasticum, quo B. Benedictus est usus, usque hodie, sicut dicitur, perseverat. Quis audeat tanti Patris habitum blasphemare in filiis? nam si delibatio sancta, et massa; si radix sancta, et rami. Sive cum Nazaraeis candidior nive sit aliquis [18 1Kb] , sive cum B. Job super carbonem denigrata sit cutis ejus [19 1Kb] , uterque salutem in domo Domini operatur. Sane in ovili Jacob sunt agni albi et nigri [20 1Kb] . In vinea Sorec sunt uvae albae et nigrae [21 1Kb] . Sed et sponsa, quae liliis convallium praealbescit, ipsa eadem dicit: Nigra sum, sed formosa [22 1Kb] . Apud sponsam Christi non est absurda varietas, cum ipsa circumamicta varietatibus describatur [Col. 0304D] [23 1Kb] . Ipsa varietas uniformitatis causa est. Nam in cithara ex diversitate chordarum fit uniformis modulatio ad concentum. Porro, juxta Apostolum [24 1Kb] , divisiones gratiarum, et divisiones ministrationum, et divisiones operationum sunt, idem vero est Deus, qui operatur omnia in omnibus. Legitur enim [Col. 0305A] in libro Numeri [25 1Kb] , qualiter diversa officia Dominus in ministerium tabernaculi voluerit ordinari, ut essent alii Levitae, alii Meratitae alii Caathitae, alii Gersonitae, alii Aaronitae. Apostolo autem teste, quosdam dedit Dominus apostolos, alios prophetas, alios evangelistas, alios pastores et doctores [26 1Kb] . Non enim omnia corporis membra eumdem actum habent [27 1Kb] , ut ex multarum personis facierum, ejus quae in nobis est donationis per multos gratiae Deo agantur. Sponsae decorem videas in varietate actuum, professionum, morum, opinionum et ordinum. Ideoque describitur in sacro eloquio quasi cedrus, quasi cypressus, quasi palma, quasi plantatio rosae, quasi oliva, quasi platanus, sicut cinnamomum et balsamum, quasi myrrha electa, quasi storax et galbanus, [Col. 0305B] et ungula, quasi terebynthus, quasi libanus non incisus [28 1Kb] . Hanc varietatem per Isaiam insinuans, dicit Dominus: Ecce ego sternam lapides tuos per ordinem, fundabo te in sapphiris, et jaspide, et lapidibus sculptis [29 1Kb] . Teste Apostolo, in domo Domini sunt vasa aurea et argentea, lignea et fictilia apta in ministerium: [30 1Kb] sed et omnia membra corporis, cum sint multa, unum corpus sunt [31 1Kb] . Universa enim opera, studia et consilia rediguntur ad unum. Nam finis legis Christus ad justitiam omni credenti [32 1Kb] . Sanctus est ordo Cluniacensium, sanctusque Cisterciensium, et in utroque posuit Dominus ministerium reconciliationis et negotium salutis. Nemo graviter ferat diversitatem ordinum in hominibus; nam et [Col. 0305C] in stellis ordo est. Luna etiam, teste Habacuc, stetit in ordine suo: et diversi angelorum ordines distinguuntur [33 1Kb] . Videte itaque vocationem vestram [33* 1Kb] ; unusquisque in ea qua vocatus est vocatione permaneat. Quidam inconsulta levitate animi cum enormi scandalo de domibus religiosis exeunt, et in aliena regula gloriantes, eam contemptui habent, cui se professionis vinculo astrinxerunt: nec advertunt verbum illud Apostoli: non gloriantes in regula aliena [34 1Kb] . Propter hoc adversus magistrum Alexandrum in epistola quadam [35 1Kb] nuper excandui, et verba quae ipsum specialiter contingebant, passus sum in quorumdam offensam licentius, quam [Col. 0306A] oportuit, evagari. Fateor quod psalmodiae prolixitas, si ex devotione procedit, saluberrima est: si acediam habet sociam, occupatio tamen est honesta; et si vagos excursus mentis omnino non reprimit, per eam saltem homo studiis honestioribus assuescit. Labores autem manuales in monacho, nec arguere, nec laudare praesumo. Nam cum Apostolus ad Corinthios dicat: Laboramus manibus nostris [36 1Kb] : et ad Ephesios: Magis autem laboret manibus suis [37 1Kb] ; et ad Thessalonicenses; Nocte et die laborantes, ne quemquam gravaremus [38 1Kb] . Idem tamen ad Timotheum scribens ait: Exerce te ad pietatem, nam corporalis exercitatio ad modicum utilis est [39 1Kb] . De istis dicit Apostolus: Qui non laborat, non manducet [40 1Kb] . Illis autem per Isaiam [41 1Kb] mandat Dominus: Stabunt [Col. 0306B] alieni, et pascent pecora sua: filii eorum agricolae, et vinitores vestri erunt. Vos autem sancti Domini vocabimini, ministri Dei. Istis per Ecclesiam dicitur: Non oderis laboriosa opera, et rusticationem a Deo creatam [42 1Kb] . Illis autem e contrario dicitur: Sapientiam scribe in otio, et qui minoratur actu, inveniet eam [43 1Kb] . In hac diversitate novit Dominus qui sunt ejus [44 1Kb] . Sed et juxta verbum Job, Deus in manu omnium hominum posuit signum, ut noverint singuli opera sua [45 1Kb] : ejusdemque testimonio, scriptus est liber Monumenti coram eo timentibus Deum, et recogitantibus nomen ejus [46 1Kb] . Item inter diversos ordines ille solus judicio meo prudenter et feliciter modum vitae suae dispensat, de cujus corde et manu [Col. 0306C] Dominus servitutis obsequium gratanter acceptat.





EPISTOLA XCVIII. AD SUFFRAGAN. ECCLES. CANTUAR. [A. D. 1185.]

ARGUMENTUM.---Archiepiscopus Cantuar. suffraganeis suis episcopis declarat, quanta necessitas sit succurrendi terrae Hierosolymitanae, monetque ut sedulo pecuniam secundum formulam praescriptam a subditis suis in eam rem colligant.

B. [(29) 2Kb] Dei gratia Cantuar. archiepiscopus, Angliae primas, venerabilibus et in Christo dilectis suffraganeis Ecclesiae Cantuar., salutem in auctore salutis.

Ubi publica jactura est, et commune dispendium, [Col. 0307A] sicut dolor in universitatem se porrigit, ita communi consilio et auxilio est utendum, ut verbis Jeremiae utamur: Vox lamentationis audita est de Sion, et planctus de Hierusalem [47 1Kb] . Facti sunt hostes ejus in capite, et inimici ejus locupletati sunt. Peccatis enim nostris exigentibus inimici crucis Christi adeo invaluerunt [(30) 1Kb] , quod terram sanctam, in qua steterunt pedes Domini, haereditatem et patrimonium Crucifixi, in superbia et in abusione demoliri conantur, atque, juxta querelam ejusdem lamentatoris prophetae [48 1Kb] , non est qui sustentet eam ex omnibus filiis, quos genuit, et non est, qui supponat manum ex omnibus filiis quos nutrivit. Clamat itaque ad vos Jerusalem mater nostra: suas nobis exponit angustias, et in remedium sui doloris postulat [Col. 0307B] filiales affectus. Quia ergo filii estis, dolores maternos excipite, et, sicut dicit Isaias [49 1Kb] , tristamini cum Jerusalem, et dolete cum ea omnes qui diligitis eam. Veniunt enim gentes in haereditatem Domini, ut polluant templum ejus. Qui oderunt Dominum, extulerunt caput, et gloriati sunt [50 1Kb] omnes, qui oderunt Sion [51 1Kb] . Dixerunt enim in corde suo cognatio eorum simul: Quiescere faciamus nomen Christi a terra: tollamus locum et gentem. Venite et disperdamus in multitudine gravi Christiani populi paucitatem. Speramus tamen in eo, qui spes nostra est, quoniam respiciet in faciem testamenti sui; quia urbs fortitudinis nostrae Sion, Salvator ponetur in ea, murus et antemurale [52 1Kb] ; licet multa malignetur [Col. 0307C] inimicus in sancta, non est tamen abbreviata manus Domini, ut salvare non possit; sed probat nos, ut appareat, si diligamus domum Jacob et locum habitationis gloriae suae, quam acquisivit sanguine suo, quam sua nativitate, conversatione, praedicatione, morte et resurrectione multipliciter illustravit. Juxta publicam juris civilis observantiam, rei proditionis apud Filium Dei erimus, si in terram, quam ex patris aeterna donatione, et matris haereditaria successione obtinet, gens apostata violenter irruat, populusque redemptus ab eo se ad tuitionem haereditatis Dominicae non apponat. Cum enim pater gentes in haereditatem et possessionem terminos terrae dederit, mater ejus, quae de tribu Juda et [Col. 0308A] stirpe David recta linea duxit originem, regnum suum et filii sui requirit de manibus nostris, et ad defensionem illius fidelitatem, quam promisimus in baptismo, sine dissimulatione postulat exhiberi. Propter hoc missi sunt ad illustrissimum regem nostrum patriarcha Hierosolymitanus [(30*) 1Kb] , et alii magnates, quos nihil ad tanti laborem itineris, nisi praegrandis et urgentissima terrae necessitas induxisset. Sed et benignissimus princeps noster [(31) 1Kb] , quae digna sunt principe cogitavit. Videns enim sanctae civitati lamentabile periculum imminere, ad thesauros proprios magnificam et munificam manum misit, atque communi episcoporum terrae, comitumque et baronum consilio collectam instituit, quam juxta formam, quae subscripta est, [Col. 0308B] per singulas parochias episcopatus vestri faciatis diligenter et efficaciter observari, ut mater nostra Hierusalem, quae gravissimo moerore confecta est, sub officiosa filiorum visitatione respiret. Valete.





EPISTOLA XCIX. AD URBANUM PAPAM ROMANUM. [A. D. 1185-86.]

ARGUMENTUM.---Balduinus archiepisc. Cantuar. gratulatur Urbano papae, quod post Lucium III, unanimi consensu electorum fuerit in pontificem subrogatus, eique pro pallio recepto gratias agit.

Sanctissimo Patri URBANO Dei gratia summo pontifici, BALDUINUS Cantuar. Ecclesiae minister humilis, salutem et debitum devotionis obsequium.

Domus Dei, etc. Vide inter variorum ad Urbanum [Col. 0308C] papam epistolas, post ipsius Regesta, Patrologiae t. CCII.



EPISTOLA C. AD R. AMICUM SUUM. [A. D. 1176.]

ARGUMENTUM.---Tuetur famam cujusdam archiepiscopi novi, qui de nimia lenitate accusabatur: ac fuse ostendit, quae lenitas laude, quae reprehensione digna sit in episcopo.

Charissimo domino et amico R. suus P. Blesensis Bath. archid., salutem et patientiae fructum.

Innocentem arguis, virumque fortem vocas tepidum et remissum; et utens verbo illo Levitici [53 1Kb] : nihil mellis adolebis in sacrificio Domini, hominem probatae religionis perhibes a divinis sacrificiis alienum. [Col. 0309A] Sane cum Spiritus Dei reddat testimonium spiritui ejus, ipsi pro modico est, ut ab homine judicetur, aut ab humano die. Sed et tu quis es, qui servum judicas alienum? Domino suo stat, aut cadit; stabit autem [54 1Kb] . Nam, si statum animi sui studio propensiore attendas, nihil in eo variabile reperies, aut incertum, sed quidquid in animo suo praevia ratione disponit, firmissima invenies stabilitate subnixum. Mel, inquis, non acceptatur in sacrificio Domini; nec accepta est a Domino, quae significatur in melle blanda et dissoluta lenitas praelatorum. Amice, est lenitas, et est lenitas. Est lenitas necessaria, et lenitas dissoluta. Nam et mel, licet prohibeatur a sacrificio, sicut assidue improperando proponis, mellis tamen primitiae offeruntur; et ubi prohibetur [Col. 0309B] mellis sacrificium, ibidem mellis primitiae jubentur offerri. Velles, vellentque omnes, qui tecum desipiunt, quod dominus meus [(31*) 1Kb] ex quolibet motu animi inter regnum et sacerdotium foedus, pacemque dissolveret, nec mellis primitias in oblatione praemissae pacis offerret. Juxta omnem legem, juxta omnium gentium ritus, pax prius offerenda est etiam inimicis, maxime in fide Christi, in qua nihil praecipitanter agendum est, in qua nemo repente sit summus. Attende igitur diligenter, quia est quaedam remissio cauta et necessaria, quae defertur potestatibus hujus mundi, et maxime regi tanquam praecellenti. Nam omnis potestas a Domino Deo est [55 1Kb] . Haec lenitas regnum et sacerdotium facit unum; unde haec sua benignitate obtinet, quod [Col. 0309C] nunquam per minas aut violentias a principibus extoqueret [(32) 1Kb] . In hac lenitate, nec Deus, nec homo offenditur, in qua fides a praelato tam Deo quam homini exhibetur. De hac lenitate et de hac fide scriptum est. In fide et in lenitate ipsius sanctum fecit illum [56 1Kb] . Turpe quidem et absurdum est in praelato cum ira et austeritate corripere, sicut Apostolus ad Timotheum scribens, ait; Servum, inquit, Domini non oportet litigare, sed mansuetum esse et patientem ad omnes, et cum lenitate corripere eos, qui resistunt veritati [57 1Kb] . Legitur [58 1Kb] , quoniam aquae Siloes cum silentio currunt, aquae vero Rasin transeunt cum tumultu. Cumque sponsa in Canticis [59 1Kb] dicat: Amicus meus bibit vinum cum lacte, id [Col. 0309D] est rigorem exercet cum lenitate; ipse conversus ad sponsam, et severitati mansuetudinem praeferens: Meliora sunt, inquit, ubera tua vino [60 1Kb] . Cum [Col. 0310A] propheta diceret: Ecce spiritus grandis conterens petras, et non in spiritu Dominus; et post spiritum commotio; et non in commotione Dominus; et post commotionem ignis; et non in igne Dominus; et adjungit: et post ignem sibilus aurae tenuis; et in eo Dominus [61 1Kb] . Nam dum spiritus irae et commotionis, ignisque et iracundiae Deo displiceant; ipsa accepta est lenis ac blanda correctio. Verumtamen in hac lenitate, aut potius in hoc melle fel fructuosae correctionis absconditum est. Nam in sua lenitate zelum, et in blanditiis suis aculeos habet; et ecce in suavitate et paces ejus amaritudo amarissima [62 1Kb] est adversus eos, qui ignorant et errant. Ubi enim verius diligit, severius corrigit, occulte tamen; et efficacior est in eis ad emendationem principum [Col. 0310B] lenitas columbina, quam severitas exterior, et indignatio vultuosa; sicut in Jeremia notatur [63 1Kb] : Facta est, inquit, terra iniquorum in desolationem a facie irae columbae. Haec lenitas spiritum fortitudinis habet. Et, ut verbo Job utar [64 1Kb] , haec est, quae dicit regi, apostata; quae duces impios vocat: haec non accipit personas principum; nec agnoscit tyrannum, cum disceptaverit contra pauperem. Attende igitur, quia distinctionem recipiunt, suasque vices utiliter et prudenter alternant blanda et severa correctio. Nam de utraque in Ezechiele scriptum est [65 1Kb] : Ignis erat in medio, et de medio ignis quasi species electri; cum electrum sit genus metalli temperatissimum, significat correctionis suavissimum blandimentum. De severitate autem scriptum est ibi: Ignis erat in [Col. 0310C] medio animalium, et de igne fulgur egrediens [66 1Kb] . Debet itaque mansuescere quandoque severitas. Nam et in opere templi, ubi leones sculpti sunt, et lora depinguntur, in quo notatur necessarium esse, ut disciplinae severitas refrenata loro mansuetudinis temperetur. Verumtamen remissio, quae os praelati obstruit, quae mentem ejus dejicit, quae adulatorem et venditorem olei facit, dum sibi quietem et honorificentiam venatur in favore principum, haec miseros praecipitat in foveam scandalorum. In hac fovea, sicut propheta dicit [67 1Kb] , cubavit lamia, et invenit sibi requiem. In hac, teste B. Job [68 1Kb] bestia suum ingreditur latibulum, et in antro suo morabitur. Haec est remissio, per quam unus aedificat parietem, [Col. 0310D] et alius linit; per quam laudatur peccator in desideriis animae suae, et iniquus benedicitur [69 1Kb] . Per hanc canes muti non valentes, imo non volentes, [Col. 0311A] latrare [70 1Kb] , per consensus uniformitatem, faciem et similitudinem peccatoris assumunt, sicut scriptum est: Usquequo judicatis iniquitatem, et faciem peccatoris sumitis [71 1Kb] ? Per hanc praelati miseri bonum poenitentiae, quod in principibus vident, palpando, et usque ad canos uberiorem Christi misericordiam promittendo evacuant. De quibus sub specie Ephraim propheta irascens: Comederunt, inquit, alieni robur ejus, et nescivit; sed et cani effusi sunt in eo, et ignoravit [72 1Kb] . Hic est ventus adulationis, ventus pessimus, ventus urens, multos erigens in superbiam, atque a proposito et desiderio sanctitatis avellens, sicut in eorum persona Job dicit [73 1Kb] : Abstulisti sicut ventus desiderium meum; elevasti me, et super ventum ponens elisisti me. Sane certus [Col. 0311B] es, quod in Dominum meum nulla cadit adulationis aut remissionis dissolutae suspicio; cujus vita est omni exceptione superior; cujus verba, ut testimonio Jeremiae [74 1Kb] utamur, quasi ignis, et quasi malleus conterens petram. Verumtamen ratio est, quare non habeat in ore suo redargutiones ad tempus. Adhuc recens et novitius est injunctae sibi administrationis officio; scitisque, quod non aratur in primogenito bovis, nec spicae virentes in oblationem veniunt, donec ignibus torreantur [75 1Kb] . Tota itaque intentio ejus nunc est, ut plantet episcopos, ut habeat adjutorium simile sibi: vae enim soli [76 1Kb] . Nam non sufficit solus oneri, sub quo curvantur, qui portant orbem. Si interim a quibusdam sub praetextu [Col. 0311C] amoris, sicut dicunt, arguitur; ipse de sua apud Deum intentione securus cum B. Job [77 1Kb] respondebit, et dicet: Verbosi amici mei, ad Deum stillat oculus meus. Illud equidem moris est, ut se in praelatos linguae prurientes exerceant; et ad hoc praelati constituti sunt, ut linguae meretricantis injurias modeste et patienter ferant. Sicut Paulus inter blasphemos: Vos, inquit, scitis, quia ad hoc positi sumus [78 1Kb] . Si ad caput nostrum Christum respicitis, nullius innocentiam maledicus, aut detractor acerbius impugnavit; quem Judaica superstitio, nunc fabri filium [79 1Kb] , nunc vinosum, nunc voratorem carnium [80 1Kb] , nunc ministrum Beelzebub [81 1Kb] , nunc socium ethnicorum, nunc destructorem Sabbati [82 1Kb] vocans multipliciter in eum virus suae [Col. 0311D] malignitatis effudit.



EPISTOLA CI. AD R. ARCHIDIAC. NANNET.

ARGUMENTUM.---Judicium suum archidiacono exponit de ingenio nepotum duorum suae institutioni commissorum, simulque docet nonnisi jactis probe fundamentis grammatices ad sublimiora studia prosiliendum.

Charissimo domino et amico suo R. archidiacono Nannetensi, P. Blesens., salutem et si quid melius est salute.

[Col. 0312A] Duos e nepotibus tuis mihi erudiendos nudiustertius commisisti; alterum pueritiae annos agentem, alterum plena integrum pubertate. Nunc autem per litteras tuas vehementer evehis et commendas majoris ingenium, et asseris te nunquam venae subtilioris hominem invenisse; ideo supplicas et hortaris, ut circa eum tempestivius vigilantia magistralis appareat; leve namque aestimas illi aedificio manum supremae consummationis apponi, cui aliena sollicitudo contulit incrementum. Verumtamen res in contrarium versa est. Melius enim spero de illius eruditione, qui ad me rudis et informis accessit, quam de alterius, cujus jam ex parte induruit vena, sibique quasi effigiem alieni doctoris impressit. Argilla et cera, atque hujusmodi quae susceptioni formae et [Col. 0312B] impressioni se offerunt, facilius et fidelius effigiantur ad imprimentis arbitrium, si nulla prius in se susceperint lineamenta formarum. Refert equidem Quintilianus in libro De institutione oratoris [83 1Kb] Timotheum quemdam celebrem in arte tibiarum solitum duplas ab his mercedes exigere, quos alios docuisset. Duplex enim in talibus labor est: alter, in eluenda doctrina minus commendabili qua imbuti fuerant, alter in exhibenda scientia, quae lucrum pariter generaret et famam; aegre namque dediscitur, quod didicit aetas tenerior; quia,

Quo semel est imbuta recens servabit odorem
Testa diu [84 1Kb] .
In jure etiam civili ex aedilitio edicto veterana mancipia, [Col. 0312C] quae ad alienos mores informata sunt, reprobantur; et quandoque dubitabile fuit, utrum venirent in causam redhibitionis. Nova enim mancipia favorabilia visa sunt, eo quod sint magis perceptibilia disciplinae, et ad ministerium aptiora. Willelmum praedicas subtilioris venae et acutioris ingenii, eo quod grammaticae, et auctorum studio praetermisso volavit ad versutias logicorum; ubi non in libris, sicut fieri solet, dialecticam didicit, sed in schedulis et quaternis. Non est in talibus fundamentum scientiae litteralis, multisque perniciosa est ista subtilitas, quam extollis. Ait enim Seneca [85 1Kb] : Odibilius nihil est subtilitate, ubi est sola subtilitas. Quid enim prodest illis expendere dies suos in his, quae nec domi, nec militiae, nec in foro, nec in [Col. 0312D] claustro, nec in curia, nec in ecclesia, nec alicui prosint alicubi, nisi duntaxat in scholis? Seneca scribens ad Lucilium: Quid est, inquit, acutius arista, et in quo est utilis? Tale est, inquit, ingenium, quod sola subtilitate lasciviens nulla in se residet gravitate. Icarus [86 1Kb] dum elevatus juvenili levitate fertur in coelum, fluctibus marinis immergitur. Tales etiam dum se in artibus temere elevant, alliduntur. Quidam antequam disciplinis elementaribus imbuantur, docentur inquirere de puncto, [Col. 0313A] de linea, de superficie, de quantitate animae, de fato, de pronitate naturae, de casu et libero arbitrio, de materia et motu, de principiis corporum, de progressu multitudinis, et magnitudinis sectione, quid sit tempus, quid inane, quid locus, de eodem et de diverso, de diviso, et de dividuo et individuo, de substantia et forma vocis, de essentia universalium, de ortu, usuque et fine virtutum, de causis rerum, de refluxione oceani, de ortu Nili, de variis latentis naturae secretis, de variis figuris causarum, quae in contractibus vel quasi contractibus, maleficiis, vel quasi maleficiis oriuntur, de primis rerum initiis, et aliis quampluribus, quae plenioris scientiae fundamentum, et eminentiores exigunt intellectus. Primitiva erat [Col. 0313B] aetas tenera in regulis artis grammaticae, in analogiis, in barbarismis, in soloecismis, in tropis et schematibus; in quorum omnium doctrina Donatus, Servius, Priscianus, Isidorus, Beda, Cassiodorus plurimam diligentiam impenderunt: quod equidem non fecissent, si sine his posset haberi scientiae fundamentum. Nam et Quintilianus [87 1Kb] , qui hanc doctrinam tradit, et tradendam asserit, tantis eam attollit praeconiis, ut publice protestetur sine illa scientiae nomen non posse subsistere. C. Caesar de analogia libros edidit, sciens sine hac scientia nec prudentiam, in qua perfectissimus erat, nec eloquentiam, in qua erat potentissimus, posse a quoquam facile obtineri. M. Tullius, sicut ex ejus epistolis frequentibus patet, ad artem grammaticam [Col. 0313C] filium, quem tenerrime diligebat, diligenter invitat. Et quae utilitas est, schedulas evolvere, firmare verbotenus summas, et sophismatum versutias inversare, damnare scripta veterum et reprobare omnia quae non inveniuntur in suorum schedulis magistrorum? Scriptum est [88 1Kb] , quia in antiquis est scientia. Nec Jeremias [89 1Kb] de lacu educitur, donec in funibus ei submittantur vestes veteres et attritae. Nam de tenebris ignorantiae ad lumen scientiae non ascenditur, nisi antiquorum scripta propensiore studio relegantur. Gloriatur Hieronymus [90_91 1Kb] se scriptis Origenis operosius institisse. Horatius [92 1Kb] quoque [Col. 0314A] jactatat se relegisse Homerum,

Qui, quid sit pulchrum, quid turpe, quid utile, quid non,
Plenius ac melius Chrysippo et Crantore dicit.
Scio mihi plurimum profuisse, quod cum in arte versificatoria parvulus erudirer, praecipiente magistro mihi materiam non de fabulis, sed de historiarum veritate sumebam. Profuit mihi, quod epistolas Hildeberti Cenomanensis episcopi styli elegantia, et suavi urbanitate praecipuas firmare, et corde tenus reddere adolescentulus compellebar. Praeter caeteros etiam libros, qui celebres sunt in scholis, profuit mihi frequenter inspicere Trogum Pompeium, Josephum, Suetonium, Hegesippum, Q. Curtium, Corn. Tacitum, Titum Livium, qui [Col. 0314B] omnes in historiis quas referunt, multa ad morum aedificationem, et ad profectum scientiae liberalis interserunt. Legi et alios, qui de historiis nihil agunt, quorum non est numerus. In quibus omnibus quasi in hortis aromatum flores decerpere, et urbana suavitate loquendi mellificare sibi potest diligentia modernorum. Nolite ergo ulterius allegare subtile Willelmi vestri nepotis ingenium; nec mihi imputetur ad culpam, si modico tempore non proficit ad perfectum. Purgatur enim aegrotus, antequam sanetur; et juxta sententiam Timothei, qui de aliorum discipulis retributionem laboris sui duplicem exigebat, inutilia prius evellenda sunt, ut utilia inserantur. Nam in Mercurialibus nuptiis philologia inutilis scientiae libros evomit, antequam [Col. 0314C] in eminentiam dignitatis optatae mereatur assumi. Vereor siquidem, ne nimis vera sit assertio Timothei. Joannes quidem Willelmum quodam discendi compendio jam praecedit; caput in caudam vertitur: et si Joannes in proposito perseverat, minor primogenitum, et Jacob Esau supplantabit.



EPISTOLA CII. AD H. [(33) 3Kb] RADINGENSEM ABBATEM.

ARGUMENTUM.---Prolixam recenset querelam Rading. volentis ob gravia pericula renuntiare assumptae dignitati. Deinde querelae respondet, monetque ut diligenter consideret, num expediat illi renuntiare.

Reverendo Patri, ac domino H. Dei gratia Rading. [Col. 0315A] abbati, suus PETRUS Blesensis Bathon. archid., salutem, et felices ad vota successus.

Quoties recolo verba collationis illius, quam inter nos nuper habuimus concalescit cor meum intra me, et in meditatione mea exardescit ignis [93 1Kb] . Ignitum enim eloquium tuum vehementer, et spiritus vitae erat in verbis, aut potius verba illa spiritus et vita sunt, quia non eratis, qui loquebamini, sed spiritus Patris, qui erat in vobis. Scio siquidem, quod verba illa concepta in personam alterius vos specialiter contingebant: ideoque, quasi scintillae ardentes ex cordis abundantia procedebant. Amantissime Pater, cum inter perfectos hujus temporis viros per gratiam Dei praecipua sanctitate praeemineas; certus sum tamen quod ad majoris cumulum [Col. 0315B] perfectionis aspiras, Apostoli strenuus imitator [94 1Kb] , qui dum in profectu est, non reputat se perfectum, non quod jam apprehenderim, inquit, aut perfectus sim: omnium autem, quae retro sunt, oblitus, ad ea, quae anteriora sunt me extendens sequor ad bravium supernae vocationis in Christo.

Et subjungit: Quotquot autem perfecti sumus, hoc sapiamus [95 1Kb] . Te, reverendissime Pater, a tam felici proposito non retraho, nec dehortor; properantem enim a terris in coelum, qui vel modicum detinet, plurimum nocet. Affectas honorem relinquere, multis quidem concupiscibilem, quia ipsum multipliciter ampliasti, ut excessus, tanquam locusta, tibi vaces ad laetandum in laetitia gentis, [Col. 0315C] quam Christus haereditavit, ut laudetur cum haereditate sua. Sane ad hoc nulla saecularis occasio, sed sola Christi charitas te invitat [96 1Kb] . Justo enim lex non est posita; nec accepistis spiritum servitutis iterum in timore, sed spiritum adoptionis filiorum. Veritas autem dicit: Ponite jugum meum super vos [97 1Kb] . Ac si dicat: Non impono, vos imponite. Vos tollite, si vestris animabus vultis requiem invenire. Dedisti professioni evangelicae manum; tibique alienum videtur a via justificationum Dei sequi fallacias hujus mundi. In amaritudine quidem animae tuae planctu anxio et lamentabili gemitu tua tempora deplorabas. Tenorem vero querelae illius, etsi non expresse recolam verborum vestigio, ab eorum tamen sententia non aberro. Suspirando dicebas: [Col. 0315D] Infelix ego homo carnalis, et venundatus sub peccato, quid mihi ad divitias et honores? cur mihi magisterium et cathedram super alios usurpavi? [Col. 0316A] nonne sufficiebat mihi iniquitas mea, nisi peccarem in multitudine, et alligarem mihi peccata duplicia? Professor evangelicae paupertatis intraveram castra Dei, et me spirituali militiae alligaveram; nunc vero per hujus maledicti honoris assumptionem tanquam transfuga et desertor arma innocentiae regularis abjeci. Heu! heu! posuerunt me custodem in vineis, qui me ipsum custodire non possum. Qui me regere non sufficio, constitutus sum ut alios regam, indoctus doctor, et caecutiens se ductor. Complantaveram me similitudini mortis Christi, et elongaveram fugiens ut a viis hominum, tanquam ab immunditiis abstinerem; nunc autem in medio populi polluta labia habentis ego habito: commistus sum inter gentes, et didici opera eorum. [Col. 0316B] Immiscuit in me Dominus spiritum vertiginis, et errare me fecit, sicut errat ebrius et vomens, et vere vomens. Evenit enim mihi, quod Dominus per B. Job impio comminatur. Divitias, inquit, quas devoravit evomet, et de ventre ejus extrahet eas Deus [98 1Kb] . Sane judicio diligentium Deum terribile ejus possum exspectare judicium; cum in libro Sapientiae [99 1Kb] legam, quia horrende et cito apparebit Dominus, et judicium durissimum his qui praesunt fiet: ego spiritus vadens et non rediens, quomodo retro aspexi, qui apposueram manum aratro? Qui mundum evomui, quomodo ad vomitum redii? Qui exueram veterem Adae tunicam, quomodo reindui eam? Qui laveram pedes meos, quomodo eos iterum [Col. 0316C] inquinavi? Quomodo ad portas inferi reductus sum, qui jam in paradiso posueram pedem unum? Quis ita quaesivit animam suam ut perderet eam? Quis ita impie cogitavit repellere pretium suum, et haereditatem illam praeclaram; cujus jam arrham et pignus acceperam? Sed justo Dei judicio, qui pacem ad Christum non habet, ad se ipsum pacem habere non potest. Posuisti me contrarium tibi, et factus sum mihimetipsi gravis [100 1Kb] . Animam meam quasi sub jactu aleae posui, dum ad incertum divitiarum sub certo discrimine mortis aeternae me contuli. Et quid prodest homini, si totum mundum lucretur, animae vero suae detrimentum patiatur [1 1Kb] ? in dispendio animae nulla est aestimatio. Sciebam omnem honorem hujus saeculi esse impedimentum grave, [Col. 0316D] et quoddam peremptorium salutis aeternae. Quem enim legimus a saecularibus deliciis ad delicias aeternas demigrasse? O quam fallax et vana est [Col. 0317A] gloria, quam homines ab invicem petunt, et accipiunt, et gloriam quae a solo Deo est non quaerunt. Vere vana, quia vani filii hominum. Monachus, si aliis vult praeferri, nonne collega est illius, qui dicit: Ponam sedem meam ad aquilonem, et ero similis Altissimo [2 1Kb] ? Sed cujus ascendit cathedram, ejusdem timeat praecipitium et ruinam. Multi per honores transitorios elongaverunt a Christo dicentes anathema Jesu [3 1Kb] . Certe, qui praeesse aliis volunt, cor eorum vanum est, dum a virtute vacui, spiritu elationis et vento gloriae volatilis intumescunt. Elegeram abjectus esse in domo Dei [4 1Kb] , eratque mihi pro summo honore abjectio et contemptus; nunc autem in ira Dei elatus in cathedram pastoralem, cujus assumptionem etsi non procuraverim, eam tamen [Col. 0317B] non sine ambitiosa voluntate recepi. Sufficiebat mihi paupertas mea. Sufficiebat mihi praeesse tantum corpori meo, ut non regnaret in me peccatum. Sufficiebat mihi servare thesaurum Domini in hoc vase fictili; animam meam dico: pro qua ille magnus mercator sanguinem suum fudit. Video in claustris coelestes homines, aut potius angelos terrestres, quorum conversatio est in coelis [5 1Kb] , qui quadam nobili superbia despiciunt honores et divitias hujus mundi. Nos autem peccatores et abundantes in saeculo obtinuimus divitias, quas Veritas in Evangelio [6 1Kb] damnat, cum quibus ventilator impiorum rex sapiens mihi rotam malorum immisit. Hae sunt aquae de puteo Samariae, quae plus potae plus accendunt concupiscentiae sitim [7 1Kb] . Sed beatus vir, cujus [Col. 0317C] est Dominus spes ejus, cui nihil deficit, quia Christus ei sufficit. Hae sunt muscae, quae exterminant suavitatem unguenti [8 1Kb] ; aves, quas abigebat Abraham [9 1Kb] ; mures, qui de terra, id est affectione terrena ebulliunt, qui extales, id est interiora eorum corrodunt, qui arcam Domini ponunt juxta Dagon, qui scilicet sacrae Scripturae [10 1Kb] scientiam mundanae sollicitudinis abusione confundunt. Propter hoc Dominus dicit [11 1Kb] : Dedi eis aurum meum et argentum meum, ipsi vero de auro et argento meo operati sunt Baal. Antequam hunc honorem, aut potius hoc onus mihi imposuisset coelestis indignatio, ad hoc enim in ira Dei vocatus sum, sentiebam de Domino in bonitate et simplicitate cordis mei, atque [Col. 0317D] in memoria humanae suavitatis jugiter exsultabam. Frequenter in orationibus meis inter ignitas compunctiones, inter jubilationes arcanas, inter pia suspiria, inter devota susurria, quadam desiderii vehementia in Deum, meae devotionis ferebantur affectus. Ubi modo sunt illi divinae inspirationis aestus? illae supernae suavitatis experientiae, et quaedam delibationes fruitionis aeternae? sed illos coelestis gratiae motus, mea perdita, mea infelix anima jam non sentit, quos in die Domini bona, et in hora beneplaciti ejus, de Christi amore tanquam de ligno [Col. 0318A] vitae fructus salutis et paradisi delicias colligebat. Nunc autem omnem escam abominata est anima mea, et appropinquavit usque ad portas mortis. Defecit caro mea [12 1Kb] et cor meum conturbatum est [13 1Kb] . Defecit gaudium cordis mei. Cor meum conturbatum est: dereliquit me virtus mea, et lumen oculorum meorum, et ipsum non est mecum [13* 1Kb] Facta est, Domine, anima mea, sicut terra sine aqua tibi [14 1Kb] . Aut enim obduratur ad lacrymas, aut irruentium sollicitudinum turbine quasi in ventos dispergitur ad vanitates et insanias falsas. Aperiantur, quaeso, cataractae capitis mei, et cordis mei disrumpantur abyssi, ut super faciem hujus terrae inundet diluvium aquarum multarum. Dedisti mihi, Domine, coelum ferreum, et terram aeneam, ut super hunc [Col. 0318B] montem Gelboe, qui per elationem honoris intumuit, nec ros, nec pluvia cadat. Tempus itaque meum perdidi. Defecerunt in vanitate dies mei, et anni mei cum festinatione; dives factus sum ut fierem miser. Honores adeptus sum, ut perderem Deum, honoris enim sequela perditio est. Sane honores et divitiae sibi habeant annexam, vitae securitatem, vinum et pinguia, otium et saturitatem, contemptum Dei et dispendium sui. Inter honorem et paupertatem evangelicus sermo manifeste distinguit; dum Lazarum beatificat in sinu Abrahae, et divitem sepelit in inferno [14* 1Kb] . Qui debueram plangere dies meos quos perdidi, quia perdite vixi, favorabilis factus aurae venator, sequor curiam, intersum magnatum [Col. 0318C] consiliis, inferiores judico, majores magis quam meae salutis auctorem veneror et adoro. In his patrimonium Christi dilapidans et profligans falsae largitionis obtentu me totum in capturam inanis gloriae, et magnificentiam pompae saecularis eviscero. Quid enim confert illa superflua numerositas evectionum, quas circumduco, et multiplicitas clientelae? Quid de hospitalitate dicam? quae merito hostilitas potius, quam hospitalitas censetur. Christus enim causam ei non praestat, sed inanis gloriae obtentus; divitibus quidem in hospitio cum honore et reverentia susceptis in omni opulentia deliciae apponuntur de patrimonio Crucifixi; Christus autem semel olim crucifixus in ligno foris in pauperibus suis crucifigitur et [Col. 0318D] torquetur in luto. In quibus aut nudus omnino, aut in semicinctiis tabescens fame, et frigore tremens de his quae interius dantur canibus solatium angustiae suae postulat, et non est, qui moveatur super contritione Joseph. Ecce hospitalitas hodierna, in qua divites ad gloriam daemonum splendide epulantur: et Christus, qui charitas est, contemptu inedia et nuditate afficitur; ego autem oblitus terribilium judiciorum Dei, et immemor animae meae sedeo tanquam Balthasar in medio convivarum, vasis Domini abutens et patrimonio pauperum ad [Col. 0319A] contumeliam Christi. Interim exeunt de domibus hospitum garsiones cibariis onusti et ebrii, ut de superfluitate illorum pauperibus ingeratur cumulatior doloris et tormenti materia. Sub hujus falsae hospitalitatis praetextu vicecomitibus, forestariis, et caeteris officialibus, aut potius officiperdis hominibus, tanquam dominis et magistris omne humanitatis officium exhibemus. Proponetur tamen querela de inofficioso, totamque hospitalitatis gratiam ingratitudo pervertet, nisi architriclinus usque ad nauseam et vertiginem capitis cum hospitibus suis bibendi bella continuet. Haec omnia judicabit, cujus judicia occulta sunt, et ideo plus timenda. Sumptus tam detestabiles et enormes non de labore aut patrimonio nostro fiunt, sed de eleemosynis fidelium, [Col. 0319B] de oblationibus atque decimis, et de tributis egentium animarum, de exactionibus et oppressionibus pauperum, de obventionibus etiam placitorum. Quique in sudore vultus pane nostro vesci debuimus, labores miserorum nobis usurpamus ad delicias, atque in crapula et ebrietate sudorem bibimus alienum. Scriptum est: Judicia ejus abyssus multa [15 1Kb] . Ille, qui intuetur abyssos, et sedet super cherubim, terribilis in consiliis super filios hominum, judicabit causam pauperum, quando stabunt in magna constantia adversus eos, qui se angustiaverunt [16 1Kb] . Vindicabit haec omnia pater orphanorum, et judex viduarum; patientia vero pauperum non peribit in finem. Ubi est ergo, quaeso, [Col. 0319C] verbum illud Prophetae: Dispersit, dedit pauperibus [17 1Kb] ? Porro nec divitibus dare, nec nos ligna ferre in silvam, nec aquas in mare effundere oportebat. Verbum B. Hieronymi [18 1Kb] est, sacrilegium esse, res pauperum non pauperibus dare. Et idem: Paria sunt, peccatoribus dare, et daemonibus immolare: nec minus turpe est conferre turpibus quam ob turpia dare. Ecclesiasticus [19 1Kb] dicit: Benefac humili, et ne dederis impio: da bono, et ne recipias peccatorem. Item Hieronymus [20 1Kb] : Clericus, qui de bonis suis sustentari potest, si accipit quod pauperum est, sacrilegium profecto committit, atque per abusiones talium, judicium sibi manducat et bibit. Si hoc de clerico statuitur, quid de monacho fiet? qui si habeat aliquid proprium, [Col. 0319D] nihil habet commune ad Christum. Plenum est discrimine superbam familiam de pauperum spoliis exhibere; tutiusque mihi esset humiliari cum mitibus, quam dividere spolia cum superbis [21 1Kb] . Nonne pauperum spolia sunt oblationes et decimae, quas per ecclesiasticae sententiae metum a pauperibus violenter extorqueo? Scriptum est: Sumite psalmum, et date tympanum [22 1Kb] . Qua fronte temporalia recipio, qui spiritalia non impendo? Quid de talliis et exactionibus, quid de obventionibus placitorum, [Col. 0320A] et caeteris improbis extorsionibus loquar? Audio Dominum per Isaiam [23 1Kb] lamentabiliter conquerentem: Populum, inquit, meum exactores sui spoliaverunt. Quare atteritis populum meum, et facies egenorum confunditis? Vos enim cum austeritate et potentia imperatis, in domibus vestris rapina pauperum invenitur. Detestabile quippe est in monacho, ut sub quocunque honoris colore, aut titulo potestatis habeat feuda, servos et ancillas, homagia et fidelitates, atque ligantias, ut hominibus angarias et parangarias, caeteraque onera publicae functionis imponat, ut ita in extraordinarios usus, aut potius abusus, sicut eleganter proposuistis patrimonium Christi dilapidet et profliget, damnabile est, ut sit depilator pauperum, exactor improbus, torvusque [Col. 0320B] Procrustes. Audi Hieronymum [24 1Kb] : Monache, si eges, et accipis, das potius quam accipias; si autem non eges, et accipis, rapis: porro non indiget monachus, si habeat quod naturae sufficit, et hanc sufficientiam Apostolus certa definitione praescribit. Habentes, inquit, alimenta, et quibus tegamur, his contenti simus [25 1Kb] . Quae ergo insania est, thesaurizare in laboribus pauperum, et in sanguine alieno mihi et meis delicias procurare? Nunquid me apud districtum Judicem poterunt excusare parentum sustentatio, falsae hospitalitatis fama, numerositas evectionum, et multiplicitas clientelae? Nunquid propter hoc me oportuit bona pauperum rapere? Rapio enim, etsi non manu propria, sed aliena, et [Col. 0320C] quasi longa manu. Scriptum est autem: Manus in manu non erit innocens malus [26 1Kb] . Non excusatur Saul a morte David, nec a Christi morte Judaei, quamvis malitiam suam aliena manu studuerunt adimplere. Et si longa sit manus, qua rapio: sed non est abbreviata manus Domini, quominus judicet in justitia pauperes, et arguat in aequitate pro mansuetis terrae. B. Job dicit: Si adversum me terra mea clamat [27 1Kb] : in quo clamorem pauperum adversus eorum dominos oppressores periculosum insinuat. Faciant haec, et consimilia hi, quorum Deus non est memor amplius, et ipsi de manu ejus repulsi sunt, quorum non est respectus morti eorum, et firmamentum in plaga eorum. Sed quae conventio mihi ad rapinam: qui omne quod habebam [Col. 0320D] proprium abdicavi. Certe nec milvus, nec accipiter, nec vultur, sive herodius, aut alia rapax avis acceptatur in Dei sacrificium [28 1Kb] . Avaritiam enim ex calumnia, et oblationem de rapina Dominus detestatur [29 1Kb] . Contra edictum coelestis imperatoris est non solum concupiscere aut rapere aliena, sed sua etiam cum lite repetere. Apostolus ad Timotheum dicit: Servum Dei non oportet litigare. Et idem: Hoc ipsum delictum est in vobis, quod judicia habetis, et non potius fraudem patimini [30 1Kb] . Nunquid accepi damnabiles istas divitias, ut carni [Col. 0321A] meae lautius indulgerem? Sciebam sane, quam terribiliter Apostolus comminetur his qui curam carnis in desideriis agunt. Testimonio Christi caro non prodest quidquam [31 1Kb] . Nec regnum Dei caro, teste Apostolo, possidebit [32 1Kb] . Haec est sterilis terra et proxima maledicto, quae non generat nisi spinas et tribulos: quam Dominus veniet percutere spiritu oris sui. Si sterilem pasco, et viduae non benefacio, testimonio Job sententiam divinae animadversionis incurro [33 1Kb] . Contra animam, quae se ad mundanas voluptates effundit, Dominus graviter excandescit, sui judicii exsecutoribus dicens: Quantum exaltavit se in deliciis, tantum date ei tormenti et luctus [34 1Kb] . Certe sapientia non habitat in terra suaviter viventium: nec est regnum Dei esca [Col. 0321B] et potus, sed justitia, et pax, et gaudium in Spiritu sancto [35 1Kb] . Empti sumus pretio magno, ut glorificemus, et portemus Christum in corpore nostro, ne circa curam corporis indulgentius nos habentes, audiamus quod Dominus delicatis improperat per prophetam: Abjecistis me, inquit, post corpus vestrum [36 1Kb] . Nunquid immolabo carnem meam mensae daemoniorum, quam offerre debueram hostiam vivam, sanctam, Deo placentem, rationabile obsequium meum? Si accepi divitias, ut parentum meorum indigentia relevetur, terret me B. Hieronymus [37 1Kb] dicens, quod cum propinquitates corporum respicimus, corporis et animae creatorem offendimus. Et adjungit: Multi dum parentibus miserentur, animas perdunt. Hi sunt, qui judicio [Col. 0321C] meo animas suas pro amicis suis crudeliter et damnabiliter ponunt. Legi epistolam Hieronymi ad Heliodorum, et inveni quam gravi et austero rigore abscindenda sit in his qui convertuntur ad cor omnis affectio parentelae. Vaccae fetae, quae deferebant arcam Domini in Bethsames ad vitulos suos colla minime reflectebant: nec in domo Domini sacerdos aut Levita eligitur, nisi dixerit patri et matri: Nescio vos. Mortuus eram mundo, et mundus mihi. Amor autem saeculi, qui in corde meo aruerat, sub quodam falsae pietatis obtentu per affectiones sanguinis revirescit. Infelices autem, qui parentibus erogant, unde post illorum gaudeant obitum, cum vana vivorum gaudia saepe transeant [Col. 0321D] in supplicia mortuorum. Destruat igitur in me Dominus omnem altitudinem extollentem se adversus scientiam Dei, et in captivitatem redigat omnem intellectum meum in obsequium Christi. Sane nunc demum sentio quam fructuosus sit homini, et quam gloriosus apud Deum titulus paupertatis. Nescit homo pretium ejus. Paupertas enim sola est via secura et expedita ad vitam, caeterae viae malignis latronibus plenae sunt. Mundus enim in maligno [Col. 0322A] positus est [38 1Kb] , plenus periculis, plenus laqueis, plenus scandalis, plenus colloquiis pravis, et exemplis malis, proditoriis verbis, et iniquis consiliis. Sed quid differo, quid exspecto? forte hac nocte repetent animam meam. Quantulacunque jactura temporis, dispendium est salutis. Extremae insaniae est negotium animae in necessitatis differre articulum, donec desidiam suam falsa exspectatione foventem tonitruum divinae indignationis absterreat. Vae, inquit, praegnantibus et nutrientibus in illa die [39 1Kb] . Heu mihi! quia incolatus meus prolongatus est [40 1Kb] . Quis ergo dabit mihi pennas sicut columbae, et volabo, et requiescam [41 1Kb] ? Tu autem Domine Deus Sabaoth, Pater misericordiarum, et Deus totius consolationis, quando consolaberis me? quando replebis [Col. 0322B] in bonis desiderium meum? Tibi, dixi, cor meum, et gemitus meus a te non est absconditus [42 1Kb] . Quid enim mihi est in coelo, et a te quid volui super terram? Deus cordis mei, et pars mea Deus in aeternum [43 1Kb] . Imperfectum meum viderunt oculi tui [44 1Kb] , et cui affectum suggeris, da effectum, qui omnia potes, quia sine te nihil possumus.


RESPONSIO.

Tuae conquestionis seriem, Pater, sicut aestimo, fida recordatione collegi, collectamque recensui. Quia vero consilium petis, audi cum aequanimitate, quod in charitate non ficta tibi consulit filialis affectio, et amica simplicitas. Video, quia faciem habes euntis in Hierusalem, sed vide, ne in vanum accipias animam tuam, et ne te circumveniat, qui [Col. 0322C] frequenter se in angelum lucis transfigurat [45 1Kb] . Multae sunt, teste Apostolo, astutiae Satanae [46 1Kb] cave, ne te a consilio justorum et congregatione supplantet. Sed si spiritus potestatem habens super te irruerit, locum tuum ne deseras [47 1Kb] . Periculosa est locorum mutatio, et signum animae aegrotantis. Qui locum mutat, quasi qui fugit umbram corporis sui, seipsum fugiendo circumfert. Regnum Dei intra vos est [48 1Kb] : intra te est, unde possis placere Altissimo. Uberioris gratiae est, inter saeculares esse religiosum, inter impios esse justum. David cum his qui oderunt pacem erat pacificus [49 1Kb] ; Lot justus habitavit in Sodomis [50 1Kb] ; Joseph in Aegypto cum Pharaone [51 1Kb] ; Daniel in Babylone cum Nabuchodonosor [Col. 0322D] [52 1Kb] ; Tobias in Ninive [53 1Kb] ; Chusia in consiliis Absalon [54 1Kb] ; Abdias cum Achab et Jezabel [55 1Kb] ; nihil tamen de illorum merito minuit aliena malitia: imo eorum adauxit meritum societas impiorum. Quod autem omnia affectas relinquere pro Christo, donum Dei perfectum est descendens a Patre luminum. Pro Christo siquidem omnia relinquentibus judiciaria sedes in regeneratione promittitur [56 1Kb] : nec judices cum Christo sedebunt, qui [Col. 0323A] pro eo omnia non relinquunt. Bonum est tamen fratribus praeesse; nam et his qui bene praesunt, duplex corona, teste Apostolo, promittitur [57 1Kb] : diversae siquidem viae sunt ad salutem, et divisiones gratiarum sunt: unicuique autem datur manifestatio spiritus ad utilitatem [58 1Kb] . Noe, Daniel et Job diversis professionibus vitae aeternae denarium meruerunt. Si pro utilitatibus fratrum laboribus te exponis, curis te oneras, bonum est; sed melius forte est, si juxta consilium Apostoli, te ipsum ad pietatem exerceas [59 1Kb] . Ipsius enim testimonio corporalis exercitatio ad modicum valet; pietas vero ad omnia: habens promissionem vitae, quae nunc est, pariter et futurae. Bonum est sollicitari cum Martha, sed quietius sedere ad pedes Domini cum [Col. 0323B] Maria [60 1Kb] . Dulcius est, providere Dominum in conspectu suo semper, vacare et videre quam suavis est Dominus. Multi salutem fratrum saluti propriae anteponunt; ego cum istis non sentio: nemo enim me ipso mihi germanior est: pro fratribus meis libenter corpus expono periculis, sed non animam, nisi nomine animae voces vitam. Nam etsi Moyses stans in confractione in conspectu Domini orat, ut dimittat populo noxam, aut deleat eum de libro quem scripsit [61 1Kb] ; si Job radicatus in charitate non dubitat esse frater draconum, et socius struthionum [62 1Kb] ; si Paulus vult anathema esse a Christo pro fratribus suis [63 1Kb] : isti quidem abundabant oleo et frumento: at ego pauperculus non habeo, nisi [Col. 0323C] modicum olei, quo ungantur ulcera mea. Illi prae participibus suis uncti erant; vino enim, frumento, et oleo [64 1Kb] , spiritualibus scilicet divitiis, prae caeteris abundabant. Vis audire eorum divitias? Audi Dominum loquentem de Moyse, et dicentem: Si locutus fuero servis meis prophetis, loquar eis in visione, vel per somnium, sed non sicut servo meo Moysi, qui fidelis est in tota domo mea: ei enim loquar facie ad faciem [65 1Kb] . De B. Job ait ad Satan: Nunquid vidisti servum meum Job, quod non sit ei similis in terra, vir simplex et rectus, et timens Deum, et recedens a malo [66 1Kb] ? Apostolus vero totus oleo misericordiae affluebat, cum diceret: Certus sum quod neque mors, neque gladius, neque vita, neque angeli, neque principatus, neque altitudo, neque profundum, [Col. 0323D] neque instantia, neque futura, neque creatura alia poterunt me separare a charitate, quae est in Christo Jesu [67 1Kb] . Qui ad tertium coelum raptus, inter caetera Dei arcana didicerat quod non poterat a Christo separari, de magna confidentia et certitudine vult pro salute fratrum esse ad tempus anathema a Christo [68 1Kb] . Ego autem vir videns paupertatem meam, habeo animam meam in manibus meis semper, ipsam illi committens, qui potens est depositum meum servare in illum diem. Etsi ego [Col. 0324A] animalis sum, terrenus et carnalis, loquor tamen vobis, quantum praevaleo in doctrina spiritus spiritualibus spiritualia comparando: vos autem qui spirituales estis, scitis quae sit voluntas Dei bona, beneplacens et perfecta [69 1Kb] . Nec sermo meus praejudicium vobis facit. Spiritualis quidem homo omnia dijudicat, ipse autem a nemine judicatur [70 1Kb] . Ubi enim spiritus Dei ibi libertas [71 1Kb] . Qui vero spiritu Dei aguntur, hi sunt filii Dei. Ego quidem exercitium spirituale praefero corporali, sicut spiritum carni: nec enim vir propter mulierem, sed mulier facta est propter virum [72 1Kb] : ipsa est, cui a Domino dicitur: Et ad virum tuum erit conversio tua [73 1Kb] , ut animalitas ex se omnino nihil praesumat, sed spiritui tanquam viro subjecta sine murmuratione [Col. 0324B] obediat. Habes prae oculis, Pater sanctissime, charitatis ascensorios gradus, scalam Jacob [74 1Kb] , et exemplar, quod Ezechieli ostensum est in monte visionum Dei [75 1Kb] . Nec jam te moneo ad currendum in viam mandatorum Dei: eges enim freno potius quam calcari. Te ad hoc duntaxat exhortor, ut in vigiliis, jejuniis, disciplinis, et caeteris exercitiis spiritualibus ita modestiae regulam teneas, ne in jacturam ministerii Deo debiti langueat corpus, deficiat virtus, subtrahatur affectus spiritui, effectus operi, ne tollatur tibi conscientiae tuae gloria, ne sis tibi domesticus homicida. Ego autem, bone Jesu, a quo omnis gratia, tibi actiones refero gratiarum, quia tantum et tam venerabilem virum sic afficis, sic inspiras. Scio tamen quod mutatio [Col. 0324C] haec, quae sine dubio est mutatio dexterae Excelsi, multis, et maxime terrae magnatibus displicebit et erit scandali communis occasio. Transibit eorum amor in odium, familiaritas in contemptum. Sed testimonio B. Job, lampas contempta apud cogitationes divitum parata est ad tempus statutum [76 1Kb] . Satius est placere Deo quam homini. Si hominibus placerem, dicit Apostolus, Christi servus non essem. Qui enim hominibus placent, confusi sunt, quoniam Deus sprevit eos [77 1Kb] . Si facies tua confundatur ad tempus, confusio haec adducet gloriam, atque pro confusione hac et rubore in terra tua duplicia possidebis. Scio quod offendentur principes, nec te, quaeso, illorum offensio scandalizet. Certe [Col. 0324D] discipulis Christo dicentibus: Scis, quia Pharisaei scandalizati sunt in sermone isto, respondit dicens: Sinite illos, caeci sunt, duces caecorum [78 1Kb] . Qui ergo prohibet scandalizari unum ex pusillis credentibus in eum, suaviter portat scandalizari Pharisaeos et principes sacerdotum. Gloriosum est apud gloriae Dominum se ipsum abnegare, potiusque alienae voluntatis arbitrio subesse quam praeesse: et est majoris meriti minori vel compari exhibere obedientiam, quam majori; hanc enim obedientiam [Col. 0325A] informat charitas; illam vero extorquet imperiosa necessitas. Verum est tamen, quod in administratione honoris vix unquam potest plena perfectio inveniri. Certe B. Martinus [79 1Kb] celebrior in miraculis fuit, antequam cathedram ascendisset eminentiae pastoralis Legimus, quod Gaufridus Perronensis, Clarevallis prior, electus in episcopum Tornacensem, electioni nullatenus acquievit. Qui postea defunctus et apparens cuidam fratri inquirenti qualiter ei esset, respondit: Revelavit mihi Trinitas sancta, quod si suscepissem episcopatum, fuissem de numero reproborum. Quid ergo facient infelices, qui temporalium sollicitudinum fluctibus se sponte et gratanter immergunt, qui splendide epulando, dormiendo, bibendo, sedendo ad telonium, [Col. 0325B] fiscalem calculum dispensando, quaerendo quae sua sunt, aut potius quae sunt Caesaris, et non Dei [80 1Kb] , vitam suam in vanitatibus transigunt; se tamen arbitrantur esse perfectos, quia furta, aut rapinas, aut homicidia non committunt? A fructibus eorum cognoscetis eos [81 1Kb] . Isti dum in incentivo cupiditatis exaestuant, dum trahuntur inanis gloriae appetitu, omnes miseriae, quas sustinent, eis in delicias convertuntur. De talibus dicit Job [82 1Kb] : Esse sub sentibus delicias computabant. Isti sunt gigantes, de quibus idem Job dicit [83 1Kb] : Gigantes sunt qui portant orbem, gemunt sub aquis, et qui cum eis sunt. His, quibus voluptatem facit cupiditas in tormentis Osee [84 1Kb] propheta sub specie Ephraim insultat, et dicit: Vitula Ephraim docta diligere trituram. [Col. 0325C] Sic enim anxietates eorum, aut cupiditas levigat, aut inanis gloriae quaestus, quod eis a talibus cessare non libet, etiam quando licet. Nimirum calice Babylonis inebriati sunt, nec terribilia, et subita Dei judicia, quae eis de proximo intentantur, attendunt. Propter quod in Evangelio Dominus dicit: Attendite vobis, ne graventur corpora vestra in crapula, et ebrietate, et in curis hujus vitae, et veniat super vos repentina dies illa [85 1Kb] . Cum enim dixerint, pax et securitas, tunc repentinus superveniet interitus, et dolor, sicut in utero habentis, et non effugient [86 1Kb] ; prosperitas siquidem stultorum perdet eos [87 1Kb] . Cumque deduxerint in bonis temporalibus dies suos, testimonio Job [88 1Kb] , in momento ad inferna descendent. Sane magnae arbores diu crescunt, [Col. 0325D] et in modico tempore succiduntur. Contemnunt itaque miseri habere unde spiritualiter gaudeant, et per temporales acquirunt angustias unde temporaliter et aeternaliter gemant. Intelligentes ergo, in novissimis eorum compatiamur his, qui ignorant et errant. Eis enim securis posita est ad radicem, et tanquam infructuosae arbores, sententiam excisionis et combustionis exspectant [89 1Kb] . Hanc exhortatiunculam meam stylo recisiore exarare decreveram, sed amor qui finem nescit (charitas enim [Col. 0326A] nunquam excidit [90 1Kb] ) vix finem potuit invenire scribendi. Evasit itaque brevitas in immensum, schedula crevit in pellem, et epistola transivit in librum. Vale.



EPISTOLA CIII. AD H. ABBATEM RADING.

ARGUMENTUM.---Excusat se ob praecedentis epistola prolixitatem.

Reverendo Patri et domino H. Dei gratia abbati Radingensi, suus PETRUS Blesen. Bathon., archidiac. spiritum consilii cum salute.

Breve vobis scribere incoeperam; sed breve crevit in longum. Exuberante enim dictandi materia, stylus licentius debito evagatus est in immensum.


[Col. 0326B] Scriptus et in tergo est, necdum finitus Orestes [91 1Kb] .

Sane dictando et scribendo videbar mihi vobiscum praesentialiter loqui; et sic decrescebat prolixitas ex affectu, totumque scribendi laborem mihi devotio furabatur. Si igitur aures vestras coelestibus exercitiis occupatas sermo productior onerat, dilectio, quae me trahit ad culpam, ad veniam intercedat. Cum autem rotuli praecedentis primam faciem legendo transieritis, volvatis in tergum, et demum excurratis a primo rotulo in secundum. Hanc vero exhortatiunculam meam habuissetis, transacti sunt multi dies, nisi me turba negotiorum multipliciter ingruentium retardasset.



EPISTOLA CIV. AD DECANUM ET CAPITULUM SARISBERIENS. ECCLESIAE.

[Col. 0326C] ARGUMENTUM.---Congratulatur canonicis Sarisberiensibus, quod cogitent Ecclesiam suam e monte in planitiem deducere.

Dilectis dominis et amicis, decano et capitulo Sarisberiensis Ecclesiae, PETRUS Blesen. Bathon. archidiac., salutem in vero salutari.

Laetatus sum in his quae dicta sunt mihi [92 1Kb] , quod sedem Ecclesiae Sarisberiensis transferre disponitis. Ego autem huic proposito tota devotione congratulor. Erat enim locus ille ventis expositus, sterilis, aridus, desertus, angustus. Erat ibi turris quasi in Siloe [93 1Kb] , quae habitatores loci onere longae servitutis oppressit; sed qui suscitavit spiritum Othoniel [94 1Kb] , ut a populo Dei jugum tyrannicae oppressionis excuteret, ipse ad opus memoriale vestri [Col. 0326D] praesulis excitavit affectum. Sic olim filii prophetarum consilio Elisaei [95 1Kb] de loco angusto et sterili descenderunt ad fluenta Jordanis, ut ibi spatiosius aedificarent, aptioresque sibi facerent mansiones. Captiva erat in monte illo Sarisberiensis Ecclesia, sed et olim capta et captivata erat arca Domini ab allophylis in monte Gelboe [96 1Kb] , juxta quam turris illa quasi alter Dagon in superbia, et in abusione erecta est; quae utinam cum praedicto idolo confractionis et dejectionis sententiam excepisset! Certe [Col. 0327A] arca Noe [97 1Kb] , quae generis humani residuum quandoque salvaverat, postquam inter montes Armeniae resedit, nullis usibus apta fuit. Descendamus ergo felici auspicio ad complana, ubi valles abundabunt frumento, ubi campi speciosa pinguescent, ubi comedet quisque sub vite sua, et sub ficulnea sua, eritque melior diesuna in atriis illis super millia [98 1Kb] . Dum sollicitus considero et perpendo episcopi vestri cor prudens, et magnificam manum, honorem ipsius, quietem etiam clericorum, atque recordationem futuri temporis, et memoriale perpetuum, prae desiderio hujus temporis anima mea deficit, et liquescit. Quadam enim grata imaginatione depingit animus meus mihi quod factum est a diebus antiquis, quando dividebat Altissimus [Col. 0327B] gentes, quando separabat filios Adam, constituens terminos mansionum juxta numerum filiorum Israel; quomodo sub Josue [99 1Kb] , et Caleb duodecim tribubus data est in sortem terra Chanaan in funiculum distributionis. Revixit itaque spiritus meus, et refloruisse mihi visa est caro mea, quia diebus nostris video prophetarum tempora rediisse. Occurrit animo meo communis et celebris illa exsultatio populorum, cum sub Dario rege aedificatur templum, sub Artaxerxe muros reparat Nehemias [100 1Kb] , ignemque multis annis in puteo absconditum eruderans et educens in crassitudine aquae perficit holocaustum. Recolo virum in Ezechiel [1 1Kb] , cujus species quasi species aeris, et funiculus lineus in manu ejus, et calamus mensurae in [Col. 0327C] manu ipsius, et mensus est longitudinem, latitudinem et altitudinem aedificii, parietes, portas, vestibula, superliminaria, altaria, mensas, et Sancta sanctorum, gazophylacia et fenestras. Videre mihi videor Salomonem sollicite anhelantem circa templi aedificium, Hiram ministrantem ligna, operosius aedificio insistentes latomos, caementarios, biblios et onerum portatores. Ex quo igitur noster Darius, dominus rex huic mutationi, quae procul dubio mutatio dexterae Excelsi est, prompto favore consensit, operetur, quaeso, manus vestra instantius quidquid potest; nescimus enim quid [Col. 0328A] futura pariat dies. Mundus in maligno positus est [2 1Kb] , et diabolus inaestimabilem translationis hujus fructum praesentiens ad omnes impediendi artes suas versutias circumducit. Opus itaque quod instantius et maturius urgeri oportet nulla dilatione frustretur, ne vobis eveniat quod populo infideli propheta improperans ait: Populus hic dicit: Nondum tempus est aedificandi domum Domini [3 1Kb] . Ego autem praecipuum habebam in votis huic distributioni mansionum praesentialiter interesse, sed majoris praeceptio, et lex obedientiae, invitum et renitentem a proposito me reducunt.



EPISTOLA CV. AD PRIOREM ET CONVENTUM DE FONTANIS [(34) 2Kb] .

ARGUMENTUM.---Consolatur monachos ob messis defectum [Col. 0328B] desolatos.

Venerabilibus dominis et amicis priori et conventui de Fontanis, M. PETRUS Blesen. Bathon. archidiac., salutem, et si quid melius aut fructuosius est salute.

Cum licentia vestra et benedictione recedo ab Eboracensi provincia, et vado ad eum qui me misit. Quod autem circa vos in obsequiis et visitationibus minus frequens exstiti, fecit domini abbatis absentia, circa Ecclesiam nostram jugis occupatio, studiosa lectio, quae dispendium temporis otiosi cum patientia non admittit, et praecipue vestrae domus desolatio, cui totus quadam compatiendi, imo commoriendi affectione coanxior. Etsi [Col. 0328C] ad tempus praesentialiter vos non video, praesens tamen spiritu vos in interioribus meis circumfero. Quanto enim praecellit anima corpori, tanto vobis sum vicinior in visceribus Christi, jacturamque absentiae corporalis anima longe ditior in suis affectibus recompensat. Sane citra spem hominum vobis alimenta hoc tempore defecerunt, et haec est praefatae desolationis occasio; sed qui in deserto de paucis panibus quinque millia hominum pavit [4 1Kb] , qui tempore siccitatis Eliam pascendum viduae corvoque commisit [5 1Kb] ; ille potens est exhibere uberiorem clementiam coeli. Et si de illo modico, quod habetis, feceritis indigentibus misericordiam, nec [Col. 0329A] hydriam farinae, nec lecythum olei largitio minorabit. Fons misericordiae, fons sapientiae, fons et abyssus exsultationis aeternae, mihi et fratribus Fontaneis uberiores rivos suae miserationis infundat, ut a torrente voluptatis illius inebriemur, et hauriamus cum gaudio de fontibus Salvatoris.



EPISTOLA CVI. AD R. SUBDECANUM SARESBERIENSEM.

ARGUMENTUM.---Docet calamitates a Deo immitti, non solum ob principum, ut ille subdecanus putabat, sed etiam ob populi peccata.

M. PETRUS Blesensis Bath. archid, dilecto socio et amico R. subdecano Sarisberiensi, salutem in vero salutari.

Constanter asseris, quasi spiritum habeas prophetiae, et Dei arcana praenoveris, ex delicto nostri [Col. 0329B] principis evenisse, quod commissas sibi provincias tantae hostilitatis turbo concusserit. Ille, qui aufert spiritum principum, sicut terribilis est in judiciis suis, ita inscrutabilis est in consiliis suis super filios hominum. Quis enim novit sensum Domini, aut quis consiliarius ejus fuit [6 1Kb] ? Non minus delicta populorum quam principis, materiam malorum praesentium arbitror exstitisse. Legimus [7 1Kb] saepe populos, saepe reges, nunc pro aliis, nunc pro se, divinae animadversionis sententiam incurrisse. Comedit princeps uvam acerbam, et dentes populi obstupescunt. De rhamno ignis egreditur, et cedri Libani devorantur. Peccavit David populum numerando, et septuaginta millia virorum de populo divina [Col. 0329C] indignatione percussi sunt. Frequenter propter membrorum immoderantiam caput affligitur, et propter iniquitatem plebis poena principibus irrogatur. Universitas enim plerumque affligitur ob unius paucorumve delictum; nam peccante Achan, populus anathema incurrit [8 1Kb] . Quia Gad et Ruben, et dimidia tribus Manasse in terra Chanaan aedificarunt altare sacrilegum, ira Dei universaliter desaeviit in populum [9 1Kb] . Ultionem suam saepe inchoat Dominus a sanctuario [10 1Kb] ; et qui potentes potenter punit, frequenter in eos qui praesunt durius excandescit. Fornicatur Israel cum Madianitis, et principes ejus contra solem in patibulis suspenduntur [11 1Kb] . Moyses et Aaron, qui in populo Dei merito et officio praeeminebant, propter multitudinis impetum [Col. 0329D] demeruerunt apud aquas contradictionis terrae promissionis introitum [12 1Kb] . Heli pro peccato filiorum sella eversa, fractisque cervicibus exspiravit [13 1Kb] . Quis huic malo causam praestiterit, ego nescio. Utinam tam princeps, quam populus, se tanti reum discriminis arbitretur! Utinam cum rege David rex noster humilietur, et dicat angelo percussori: In me converte gladium, ego enim sum qui peccavi [14 1Kb] ! Utinam subjecti cum populo Ninivitarum se peccasse proclament, atque coelestis irae vindictam in [Col. 0330A] planctu et gemitu, et in cilicii asperitate declinent [15 1Kb] ! Utinam plorent sacerdotes inter vestibulum et altare dicentes: Parce, Domine, parce, populo tuo [16 1Kb] ! Utinam sit, qui suppleat Moysi vices, ut populus Dei contra Amalec in manuum suarum erectione praevaleat [17 1Kb] ! Porro jam non solum Amalecitae timendi sunt, nec jam solum ab aquilone panditur omne malum [18 1Kb] , sed ab Africa prorumpentes vastant Hispaniam duae caudae titionum fumigantium [19 1Kb] . Respiciat Dominus in faciem testamenti sui, et excitet nostrorum principum fidem (fides enim est victoria quae vincit mundum [20 1Kb] ), qui si infideliter, aut dissimulanter egerint negotium Christi, Christus contra eos qui blasphemant sanctum Israel causam propriam agat, eligat de [Col. 0330B] plebe sua humilem, ut vincat in humilitate superbiam. Ipse enim est, de cujus beneplacito pedites expugnaverunt fortissimum regem Syriae [21 1Kb] , Holofernem vidua [22 1Kb] , culices Pharaonem [23 1Kb] . Bene vale.



EPISTOLA CVII. AD AMICUM B. MONACHUM.

ARGUMENTUM.---Reprehendit B. monachum, quod aulicam vitam, ejusque vitia detractionem et adulationem sectetur.

Magister P. Blesen. Bath. archidiac., dilecto amico suo B. monacho, salutem, et de medio Babylonis exire.

Dedisti professioni apostolicae manum, et te specialiter ejus servitio deputasti, cui servire regnare est; nunc autem excusso servitutis illius [Col. 0330C] jugo, quae te perducebat in libertatem filiorum Dei, te undis immersisti curialibus, opprobrium ignominiosae servitutis incurrens ex ipsa libertate peccandi. Testimonio quidem apostoli, qui facit peccatum, servus est peccati [24 1Kb] . Mores autem a convictu trahuntur, et ex conversatione malorum vitae corruptela traducitur. Factus es de numero locustarum [25 1Kb] , quarum potestas in linguis tota est et in caudis, socius eorum, quorum os plenum est amaritudine et dolo. Sed et caudae eorum caudae vulpium, quibus Samson alligavit incendium [26 1Kb] , quorum finis interitus, quorum poena ignis et vermis. Qui os tuum Evangelio consecraveras, nunc illud venenis detractionum, et adulationum spurcitiis [Col. 0330D] dehonestas. Nimirum praeelegisti habitare cum ranis, quae sunt in penetralibus regum, et inter aulicos simulacrum religionis adumbratae praetendens magnatum gratiam in magno discrimine animae tuae, et proprii corporis afflictione venaris. Quod autem conquereris in te prorsus assuetae devotionis lacrymas aruisse, non mireris, si Dominus coelum suum tibi clauserit, si terram aeneam tibi dederit, si super montes Gelboe non pluit. Cum enim sis favorabilis aurae, et curialis gratiae appetitor, [Col. 0331A] appetitus hic tanquam ventus urens rorem coelestis misericordiae et gratiae fluenta siccavit. Quid tamen, si lacrymis affluas? Lacrymae in multis leviter profluunt, et eadem levitate arescunt. Sunt fornicatores, et adulteri, ambitiosi et avari, caeterique vitae nequioris homines, qui Deo suam eis gratiam offerente torrentibus exuberant lacrymarum. Verumtamen in diluvio aquarum multarum ad Deum non approximabunt [27 1Kb] . Compunguntur ad tempus, et in tempore tentationis recedunt. De talibus autem scriptum est: Misericordia eorum quasi nubes matutina, et sicut ros mane pertransiens [28 1Kb] . Commissa plorant, et ploranda continuant. Porro, etsi utrumque irriguum Axae filiae Caleph obtinebant [29 1Kb] , hae tamen lacrymae perditae sunt, nisi a pravis operibus [Col. 0331B] resipiscant. Graviter ergo decipiuntur, putantes se aliquid esse, cum nihil sint, et de oblata sibi gratia praesumentes, dicunt cum uxore Manue: Si Dominus voluisset nos occidere, non recepisset sacrificium de manibus nostris [30 1Kb] . Itaque non superbiat servus, si de gratia Dei ad mensam filiorum admittitur. De similibus enim scriptum est: Cibavit eos ex adipe frumenti, et de petra melle saturavit eos [31 1Kb] . Ipsi autem se inter amicos Dei mendaciter aestimabant, sicut notatur in versiculo, qui praecedit: Inimici Domini mentiti sunt ei, et erit tempus eorum in saecula. Vereor autem, ne sicut abjecisti a te timorem Dei, et terribilium judiciorum ejus, ita te abjiciat Deus. Cum sancto sanctus est, et cum perverso [Col. 0331C] pervertitur [32 1Kb] . Super omnia, quaeso, illud verbum Salomonis, aut potius divinae animadversionis tonitruum pertimescas. Considera, inquit, opera Dei, quia non est qui possit eum corrigere, quem ille abjecerit [33 1Kb] . Cain vocem Domini audivit, sed quia abjecerat ipsum Deus, correctionis gratiam non suscepit [34 1Kb] . Et ut in verbo poetae epistola claudatur,

Tecum habita, et noris quam sit tibi curta supellex [35 1Kb] .
Vale.



EPISTOLA CVIII. AD. G. [(35) 1Kb] ELIENSEM EPISCOPUM.

ARGUMENTUM.---Implorat auxilium cancellarii regii contra tyrannidem vicecomitis.

Reverendo Patri ac domino W. Dei gratia Eliensi [Col. 0331D] episcopo, apostolicae sedis legato, et domini regis [Col. 0332A] Angliae cancellario, PETRUS Blesensis Bath. archid., salutem, et regale sacerdotium salubriter exercere.

Quia sicut oleum effusum est nomen vestrum, atque innata vobis largitas se in orbem terrarum magnificae liberalitatis exhibitione diffudit, curro ego cum caeteris ad oleum, ad fontem benignitatis et munificentiae inexhaustum. Offero et ego cum caeteris vas vacuum [36 1Kb] , ut ei de vestro oleo infundatur. Oleum enim stabit, nisi vasa frequentius offerantur; vobis ex impendio nihil deperit. Sicut enim charitas ex infirmitate est fortior, sic exinanita plus crescit, non sentit ex distributione dispendium, ex largitione recipit vires, transitque ejus exinanitio in augmentum. Non aurum a vobis, non pecuniam peto, sed gratiam intercessionis ad [Col. 0332B] regem. Vos enim constituit Dominus inter columnas regni, inter cardines coeli, inter gigantes qui portant orbem, ut eorum onera, quos injuriatrix calumnia premit, blando compassionis humero supportetis, et tyrannidem vicecomitis de Staffort, qua in meos homines perniciose grassatur, juxta vestrae promissionis verbum potestate regia comprimatis. Justitiam pauperum ad vos clamantium, quaeso, advertite, ut suum judicium nobis convertat in misericordiam, qui judicat fines terrae. Oppressi sunt praedicti homines contra antiqua privilegia Ecclesiae nostrae de Wolverhampton, jugo gravissimae servitutis. Sed juxta Isaiae verbum, jugum illud putrescat a facie olei [37 1Kb] , et de vultu vestro judicium prodiens ab oppressis pauperibus virgam exactoris [Col. 0332C] avertat. Vale.



EPISTOLA CIX. AD H. CANTUAR. ARCHIEPISCOPUM.

ARGUMENTUM.---Morbo impediri se indicat quo minus ad aulam redire possit.

Reverendo patri ac domino H. Dei gratia Cantuariensi archiepisco [(36) 1Kb] , totius Angliae primati, et apostolicae sedis legato, suus P. Blesen. Bath. archid., salutem et sincerum obedientiae filialis affectum.

Habebam in votis post peregrinationem, quam feci, venire ad vos, et mandatum vestrum obedienter amplecti, quidquid sustinere posset filialis affectio. Verumtamen quartanae insidiantis et imminentis [Col. 0332D] praeambulos aestus jam praesensi; et quia nunc biennio continuato expertus sum ejus malitiam, [Col. 0333A] vereor ne in me ipsius malitia recidivet: si vel tumultus curiales aggrediar, vel diaetae transgrediar legem, seu labori, aut frigido aeri me exponam. Moram itaque meam excuset apud gratiam vestram, non timor aegritudinis, quam patior, sed potius mortis. Si tamen Ecclesiae Cantuariensi, aut personae vestrae, quod absit! grave discrimen immineat, meamque praesentiam articulus necessitatis exegerit, nec morienti parcat oculus vester, nec languenti. Circa periculum vestrum, aut status Ecclesiae sine omni dissimulatione et subterfugio publice interest obedire. Quisquis enim in talibus circa obedientiam ambigit aut distinguit, lignum scientiae boni et mali in suam perniciem gustare praesumit. Placeat Deo, ut sicut dispendium patimur [Col. 0333B] primae inobedientiae, ita mihi claudat obedientia cursum vitae. Vale.



EPISTOLA CX. AD ABBBATEM ET CONVENTUM DE ELEEMOSYNA [(37) 1Kb] .

ARGUMENTUM.---Aeger implorat auxilium orationum a monachis.

Venerabilibus dominis et amicis abbati, et conventui Eleemosyna M. PETRUS Blesen. Bath. archid., salutem in eo qui mandat salutes Jacob.

Sicut domus vestra inter caeteras sanctae opinionis odore praecipua secundum nomen ejus, ita inventa est et laus ejus. Extunc effudi animam meam in omnem affectum dilectionis ad vos; proposuique locum illum mihi desiderabilem frequentius [Col. 0333C] visitare, solatiari vobiscum, et mutua aedificatione gaudere. Sane non fui sanus, ex quo recessi a vobis. Prius passus in oculis, postea in acutam incidi. Tertiana successit acutae, quae post varias et praestigiosas mutationes, quibus me diutissime torsit, transiit in quartanam. Quoniam igitur miserum corpus meum miserabiliter igne et frigore febrili, aut potius gehennali affligitur, nec mihi salutis fiduciam corporalis medicina promittit, orationum vestrarum suffragia devotus imploro. Quantum enim aliena fides, vel oratio prosit, non solum experimento didici, sed ex evangelica relatione cognovi. Nam in Evangelio Matthaei [37* 1Kb] quibusdam paralyticum in lecto deferentibus et offerentibus Christo, centurione pro servo [38 1Kb] , Chananaea [Col. 0333D] pro filia supplicante [39 1Kb] , Maria et Martha pro Lazaro [40 1Kb] , ille qui vita est in morientibus, aut jam mortuis, jura mortis evacuavit; quantumque sit alienae orationis beneficium opere manifestavit. Frequenter per ignem et aquam febrilem transeo, sed si pro me semel aqua devotionis inter vos et [Col. 0334A] Deum effusa fuerit, transibo in refrigerium, citoque veniam ad vos redditurus debitum gratiarum. Moveat vos, dilectissimi, conditio humanae societatis, communionis obligatio, quam in capitulo mutuo vobis fecimus, vinculum charitatis, patientis angustia, et devotio supplicantis. Valete.



EPISTOLA CXI. AD G. CANONICUM AMICUM SUUM.

ARGUMENTUM.---Hortatur G. canonicum ut sacras litteras diligenter perlegat, si velit tentationibus carnis resistere.

Charissimo socio suo et amico G. canonico, M. PETRUS Bles. Bath. archid. salutem, et in desolatione solamen.

Quodam jure naturae in contractum amicitiae venit, [Col. 0334B] ut amici se ipsos mutua consolatione praeveniant, et onera tentationum; quae alterutrum nimis premunt, communicatae charitatis beneficio patientius ferant. Exieras de vana conversatione hujus saeculi, ut in deserto immolares Domino abominationes. Aegyptii siquidem oves abominantur, sed in malignis spiritibus detestabilis est omnis simplicitas. Credebas itaque carnales concupiscentias penitus evasisse, sed nondum deferbuit malitia Pharaonis, et adhuc manus ejus extenta. In deserto enim invenisti labores Aegyptiae servitutis, in solitudine tumultum, in pace bellum, in portu naufragium. Nam sicut conquerendo deploras, desideria carnis et terreni affectus, qui in corde tuo penitus aruerant, [Col. 0334C] quodam recidivo venenosae propaginis revirescunt. Hujus mali exhibet incentivum et causam, quod studio sacrae Scripturae et exercitio militiae spiritalis omisso cibum, animae et manna coeleste fastidis. Necesse est enim animam ad carnalia et terrena dejici, quae a spirituali vita degenerans ad coelestia non aspirat. Propterea misit tibi Dominus coturnices [41 1Kb] , et pluit circa te, sicut pulverem, carnes. Coturnices equidem modicum elevantur a terra: hi sunt terreni affectus, et desideria carnis, quae militant adversus animam. Vide ne terrena sapias, ne carnibus, quas coelestis indignatio pluit, id est carnis affectibus, angelorum panem posthabeas. Sacram tibi Scripturam apposuit Dominus, in omni tentatione solatium. Haec est mensa, quae reficit, [Col. 0334D] juxta illud: Posuisti in conspectu meo mensam, adversus eos qui tribulant me [42 1Kb] . Haec est cithara David psallentis in ea, per quam spiritus nequam recedit a Saul [43 1Kb] ; et ea reticente, eumdem rursus exagitat. Lectioni igitur et orationi vigilanter intende, ne te tentatio inimica subvertat. Vale.



EPISTOLA CXII. AD R. [(38) 2Kb] AURELIANENSEM EPISCOPUM. [C. A. D. 1199.]
[Col. 0335A]

ARGUMENTUM.---Vehementer pugnat pro immunitate ecclesiastica, nempe ut a rege Franciae in bellum Hierosolymitanum contra Saracenos a clericis non pecuniarum, sed orationum tantum exactiones fiant.

Reverendissimo Patri et domino R. Dei gratia Aurelianensi episcopo, M. PETRUS Bles. Bath. archid., salutem et sincerae dilectionis affectum.

Scriptum est [44 1Kb] : Est tempus tacendi, tempus loquendi. Diu autem obmutui, et silui a bonis, sed jam nequeo fidei Christianae injuriam dissimulare silentio. Jam circa confinia terrae vestrae barbaries efferata desaevit [(39) 1Kb] , et in exterminium Christiani [Col. 0335B] nominis gentium grassatur immanitas. Quid ergo hic statis tota die otiosi? Vibratur in cervices vestras gladius hostilis, nec est qui ex adverso ascendat, qui exprobrantibus nomini agminum Dei Israel zelo fidei se opponat. Tu ergo, reverendissime Pater, cum inter caeteras Ecclesiae columnas quodam statu digniore praeemineas, redde testimonium fidei tuae, et in Christi negotio ulterius non lentescas, non sit alligatum apud te verbum Domini; sed sicut magnificavit te Dominus in conspectu regum, ita officium magnificentiae pontificalis exerceas. Clamat ad te Dominus per spiritus sui organum Jeremiam [45 1Kb] : Sta, inquit, in atrio domus Domini, et loquere ad omnes civitates Juda sermones quos [Col. 0335C] locutus sum tibi. Et sermones illos exprimendo, subjungit: Vade et clama: Revertere adversatrix Israel, dicit Dominus, et non avertam faciem meam a te [46 1Kb] . In eodem spiritu clamat Ezechiel [47 1Kb] , dicens: Si speculator viderit gladium venientem, et non insonuerit buccina, veneritque hostis, et tulerit animam unam de populo, sanguinem ejus de manu speculatoris requiram. Noli ergo otiari in talento Domini, sed evangelicam Domini negotiationem exerceas, ut talentum tibi creditum Dominus cum fenoris accessione recipiat. Insta ergo opportune, importune [48 1Kb] , opus fac evangelistae, ministerium tuum imple. Noli aemulari in malignantibus [49 1Kb] , episcopis dico, qui regem [Col. 0336A] tuum blandis adulationibus palpant, canes muti, non valentes latrare [50 1Kb] . Acceptissima quidem est in episcopis apud Deum professio veritatis. Animam pro veritate ponere non formides, ut videas dies bonos, quia sanguinem pereuntis Dominus de manu muti sacerdotis exquiret. Arca siquidem Dei capitur, et populus gladio ruit, dum sacerdos in filiorum correctione torpescit [51 1Kb] . Nec motum, aut vultuositatem regis extimeas, sed in omni libertate eum salutaribus monitis aggredere, quia, ubi spiritus Dei, ibi libertas [52 1Kb] . Maluit Joannes Baptista [53 1Kb] periclitari apud regem, quam dissimulare legem Domini, qui ad Herodem et Herodiadem, sicut Elias ad Achab et Jezabel, legati officio fungebatur. Vos ergo, reminiscimini Deum, ne taceatis, et ne detis [Col. 0336B] silentium ori vestro [54 1Kb] . Joannes in Herodem, Phinees in Judaeum et Madianitidem [55 1Kb] , Samuel in Agag regem [56 1Kb] , Petrus in Ananiam et Sapphiram [57 1Kb] , Paulus in Elyman magum zeli gladium exercuit [58 1Kb] , atque correctionis exemplum eorum tibi vita praescribit. Lex Dei, et fides Christi omni suppellectili mundanae superaestimanda est, honori etiam, et famae, propriaeque saluti. Rex Achab [59 1Kb] cum regi Syriae eum graviter opprimenti servos et ancillas, filios et filias, et uxorem, omnemque supellectilem obtulisset, postquam ventum est ad violandum legem Dei, licet reprobus esset in aliis, tamen pro lege Dei pugnae discrimen inire non timuit. Melius est incidere in manus hominum, quam derelinquere [Col. 0336C] legem Dei. Si regis Francorum faciem revereris, adhibe tibi de coepiscopis tuis, qui Spiritu Dei aguntur, ut tanta verborum moderatione utaris, ut si fortis est sermo, nihilominus sit suavis. Nam et sapientia, quae attingit a fine usque ad finem fortiter, suaviter universa disponit [60 1Kb] . Super omnia, quaeso, notam adulatoris, et officium palponis evites. Mel enim adulationis a sacrificio Domini relegatur [61 1Kb] . Frequenter in palatiis conversantur, qui mollibus et delicatis auribus principum, etiam in turpibus blando lenocinantur applausu, ponentes cervicalia sub capite et pulvinaria sub omni cubito manus. Vix invenitur in curiis, qui non vendat oleum, qui [Col. 0337A] caput peccatoris oleo non impinguet [62 1Kb] . Laudatur enim peccator in desideriis animae suae, et iniquus benedicitur [63 1Kb] . Sed timeat quod per Jeremiam [64 1Kb] dicitur Sedechiae: O Sedechia, seduxerunt te viri tui pacifici [65 1Kb] . Cum in exercitu Xerxis esset navium et curruum innumerabilis multitudo, eique ab aulicis adulatoribus diceretur, quia nec mare tantae classi sufficeret, nec aer tot populorum tela, nec terra tot currus sua caperet vastitate, in tanto exercitu unus fuit Demaratus, qui in spiritu libertatis auderet dicere Xerxi: Victus eris a te ipso, et te opprimet tui exercitus multitudo. Ab exhortatione, quaeso, non cesses, licet ille suorum consilio assessorum ad tuam instantiam se obduret. Scio enim quod adhuc Jannes et Mambres apud Pharaonem Moysi [Col. 0337B] resistunt [66 1Kb] , et successores Achitophel justorum consilia malitiose pervertunt. Circa meretricantium linguarum malitiam patet campus orationis latissimus; sed ad alia festinantes haec omnia sub dissimulatione transimus. Quid expediat tuae famae, tu videris. Tu vero diligentiam adhibe studiosam, ut consanguineos tuus tanquam primipilarius Ecclesiae vexillum fidei ferat ante reges et principes terrae, ut sicut vigilantior fuit in bellicis actibus, modo non sit in Christianae fidei defensione retrogradus. Si autem proposuit iterum iter hujus peregrinationis arripere, non de spoliis ecclesiarum, non de sudoribus pauperum viaticum sibi et suis exhibeat, sed de reditibus propriis, aut de praeda hostili bella Christi conficiat. Non est enim abbreviata [Col. 0337C] manus Domini, ut qui magna fecit in Israel, etiam in populo acquisitionis brachium suae magnificentiae non exaltet. Certe in exitu Israel de Aegypto Dominus de spoliis Aegyptiorum ditavit Hebraeos [67 1Kb] . Ingressus autem populus terram Chanaan de praedis hostilibus innumerabiles sibi divitias aggregavit. Imo bellorum lex publica est, ut munificentia principalis suis commilitonibus de castrensi obventione stipendia largiatur. Quae ratio est ut qui pro Ecclesia pugnant, Ecclesiam spolient, quam inimicorum spoliis et donis triumphalibus ampliare debuerant? Putantne insipientes, et miseri, quod Christus, qui summa justitia est, velit sibi de injuriis et sacrilegio exhiberi sacrificium, aut sustineat [Col. 0337D] commissa ex his spolia prosperari? Si enim testimonio veritatis in ignem aeternum mittitur, qui sua pauperibus non dedit; ubi, quaeso, mittendus est, qui bona pauperum vel Ecclesiae rapuit, aut fraudavit? Pro his et consimilibus filii Ephrem intendentes et mittentes arcum, conversi sunt in die belli [68 1Kb] . Nunquam pauperum, nunquam Ecclesiae [Col. 0338A] spolia prosperum habuerunt eventus auspicium. Ideo in ultima peregrinatione effusa est contentio super principes, et errare fecit eos Dominus in invio, et non in via [69 1Kb] . Fuerunt contritio et infelicitas in viis eorum, quia viam pacis non cognoverunt [70 1Kb] . Patrimonium Christi et Ecclesiae suae hodie vertitur in occasionem scandali, et materiam servitutis. Certe sub Pharaone [71 1Kb] cum ex principali decreto omnes ad solutionem quintae partis generaliter urgerentur, sacerdotes tamen fuerunt ab observantia et onere illius constitutionis immunes. In libro etiam Numeri [72 1Kb] ad figuram perpetuae libertatis praecipit Dominus Leviticam tribum ab omni publica functione liberam esse, summique pontificis duntaxat arbitrio subjacere. Quid aliud a pontificibus, [Col. 0338B] vel a clero potest vel debet princeps exigere, quam ut incessanter fiat oratio ab Ecclesia ad Deum pro eo? Omnis pontifex ab hominibus assumptus, pro hominibus constituitur in his quae sunt ad Deum, ut offerat dona et sacrificia pro rege et populo [73 1Kb] ; et si iratus est eis Dominus, sacerdos medius intercedat, et in tempore iracundiae fiat reconciliator. Iratus Dominus populum suum Israel delere decreverat [74 1Kb] ; stetitque Moyses in confractione in conspectu ejus, motumque divinae indignationis oratione placavit. Flamma divinae animadversionis desaeviebat in populum, et Aaron arrepto thuribulo medius inter viventes et mortuos se flammae objecit, cessavitque quassatio [75 1Kb] . Item contra Amalech Israel praevalebat Moyse orante et [Col. 0338C] erigente manus suas ad Dominum [76 1Kb] . Et postea temporibus Josue, [77 1Kb] sacerdotibus ministrantibus muri Jericho corruerunt. Scio quod si rex tuus angariis, parangariis, exactionibus, capitationibus, caeterisque sordidis et extraordinariis muneribus Ecclesiam decreverit praegravare, quamplures episcopos hujus rei fautores inveniet [(40) 1Kb] . Ipsi enim evangelicae libertatis obliti, quae non solum filios Dei, sed amicos facit, in ignominiam servitutis perpetuae sibi permittent aurem subula perforari [78 1Kb] . Sic olim rege Antiocho [79 1Kb] jura templi et sacerdotii subvertente, multi de Israel egressi sunt, qui solius adulationis, aut vani timoris intuitu in consensum illius tyrannidis transierunt. Tu vero, reverendissime [Col. 0338D] Pater, pro domo Israel ex adverso ascendas, et pro Testamento Dei murum inexpugnabilem te opponas. Enorme namque famae et animae discrimen incurres si hanc injuriam Christi silentio aut neglectu dissimules. Doctrina et exhortatione tua recolat dominus rex se non ad oppressionem pauperum, sed ad tuitionem Ecclesiae potestatem gladii [Col. 0339A] ab Ecclesia suscepisse. Et qui nunc vivens Ecclesiae suffragia jugiter experitur, etiam post mortem ejusdem beneficiis longe amplius indigebit. Morietur enim, et utinam incertos mortis eventus attenderet, ac novissima sua memorans per praesentes divitias futuram miseriam compensaret! Ecclesiasticus dicit [80 1Kb] : Rex hodie est, et cras morietur: cum autem fuerit mortuus, haereditabit serpentes, bestias et vermes.---Spiritus pertransibit in illo, et non subsistet, et non cognoscet amplius locum suum [81 1Kb] . Agnoscat itaque locum suum et officium, in quo posuit eum Dominus, nec de thesauris Ecclesiae qui solis debentur pauperibus, sed de fiscali aerario bella Domini praelietur, neque confidat in fortitudine aut multitudine armatorum, sed in Domino. [Col. 0339B] Quia testimonio Salomonis, Nomen Domini plurima fortitudo [82 1Kb] . Dominus fortitudo plebis suae est [83 1Kb] . Quod apertissime liquet in praeliis antiquorum. Quomodo enim persequebatur unus mille, et duo fugabant decem millia [84 1Kb] ? nonne ideo, quia Deus vendidit eos, et Dominus conclusit illos? nec enim in gladio suo possederunt terram, et brachium eorum non salvabit eos, sed dextera tua et brachium tuum, Domine, et illuminatio vultus tui, quoniam complacuisti in eis [85 1Kb] . Sibi autem complacebit Dominus in eis, qui fideles fuerint in testamento ejus. Sine fide autem impossibile est placere Altissimo [86 1Kb] . Haec est enim victoria, quae vincit mundum, fides nostra [87 1Kb] . Et quia fere universos regni magnates [Col. 0339C] video in via Domini quodam taedio laboris et pusillanimitate lentescere; vos, quaeso jugi praedicationis instantia manus remissas, et genua debilia roborate. Plane, quia eis in praecedenti peregrinatione non successit ad votum, credunt abbreviatam esse manum Domini, et inexhaustum fontem gratiae coelestis aruisse. Porro tunc in superbia et in abusione profecti sunt, nec ex defectu suae fidei, sed ab eventu duntaxat divinae dispensationis judicium metiuntur. Fides quidem eorum semel probata est, et inventa est minus habens. Adhuc experietur eam Dominus; nam ex eorum fide et humilitate victoriae calculus pendet, ac de his specialiter exspectandus est praeliorum triumphalis eventus. Peccaverat tribus Benjamin in uxore Levitae, et se [Col. 0339D] reliquae tribus in ultionem sceleris accinxerunt [88 1Kb] . Erat causa eorum justior, et exercitus longe numerosior atque fortior. Et cum eis ducem praelii Dominus assignasset, ipsiusque natu in praelium descendissent, terribilis in consiliis super filios hominum [Col. 0340A] Deus [89 1Kb] , justos ab impiis, plures a paucioribus superari permisit; et ceciderunt ea die viginti duo millia de Israel. Iterum ad conflictum veniunt ex praecepto Domini, et succumbunt, decemque et octo millia de Israel occisi sunt; nimirum quia de sua fortitudine et multitudine praesumebant, primo et secundo victi et humiliati sunt, ut per humilitatem denuo vincerent, qui per superbiam victi erant. Fides autem eorum ex prima et secunda frustratione non torpuit, sed ex geminato discrimine crescens denuo ad conflictum, quanto humilius, tanto fortius se accinxit. Tertio autem congressi sunt, et tanta sanguinis effusione purgati fere totam tribum Benjamin deleverunt. Scias quod secundum populi fidem secundae peregrinationis [Col. 0340B] metiemur eventus. Instrue ergo in fide et timore Dei populum, et populi ducem; et ut multa paucis includam, reverendissime et dilectissime Pater mi, tuae discretioni committo religiosorum quietem, pacem simplicium, causam Christi et Ecclesiae libertatem.



EPISTOLA CXIII. AD G. EBORACENSEM ARCHIEPISCOPUM [(41) 1Kb] .

ARGUMENTUM.---Hortatur archiepiscopum, ut resistat haereticis, eosque ex communi consensu cleri, tam gravi multet poena, ut caeteri ab haeresi absterreantur.

Reverendo Patri et domino G. Dei gratia Eboracensi archiepiscopo, suus P. Blesen. Bath. archid. sentire de Domino in bonitate, et impugnatores [Col. 0340C] catholicae fidei expugnare.

Dum in rebus humanis ageret pater vester, dum ei fallax mundi gloria et proditoria hujus vitae prosperitas arrideret; diu fuistis dubius quid expediret aut deceret vos agere, clericale officium prosequi, aut exercitiis scholaribus militares titulos anteferre. Vidimus, et praesentes fuimus ubi regnum Palestinae [(42) 1Kb] , regnum etiam Italiae patri vestro, aut uni filiorum suorum, quem ad hoc eligeret, ab utriusque regni magnatibus et populis est oblatum. Quidam vero attendentes probitatem et industriam vestram, vobis multiplicium honorum eminentiam communi desiderio destinabant. Porro, [Col. 0340D] cum rex junior, duxque Britanniae, fratres vestri, qui temporibus suis prae caeteris mortalibus obtinuerunt gloriam militiae triumphalem, sublati essent de medio, tandemque genitor vester beatae memoriae rex Henricus tributum mortis naturae solvisset, [Col. 0341A] vidistis quia universa vanitas omnis homo vivens. Nam in imagine pertransit homo [90 1Kb] : ideoque reliquistis vanitates et insanias falsas, usique maturiore consilio illius servitium elegistis, cui servire regnare est. Quia ergo multa est messis quae vobis commissa est, suosque palmites latius extendit vinea Domini Sabaoth, cujus vos ipse custodem constituit, circumspectius providere et agere vos oportet, ne degenerent propagines vineae in labruscam, frumenta in lolium, aurum in scoriam, oleum in amurcam. Surrexerunt enim temporibus vestris falsorum dogmatum praedicatores, doctores mendacii, hostes veritatis et fidei subversores. Blandi et simplices sunt ut agni, sed ut vulpes astuti sunt, et rapaces ut lupi. Isti sunt haeretici, qui in [Col. 0341B] vestimentis ovium veniunt. Isti sunt lupi, quos mercenarius fugit [91 1Kb] . Isti sunt vulpes, quae demoliuntur vineas. Quia igitur estis successor et vicarius Petri [(43) 2Kb] , qui oves Domini custodiendas et pascendas accepit; plurimum vestra interest praevidere, et praecavere illorum versutias, qui legem Domini praevaricantur occulte, qui laqueos et pedicas tendunt in capturam simplicium, seque cum aliis in praecipitium damnationis aeternae devolvunt. Zelus itaque domus Domini accendatur in vobis. Ascendite ex adverso, et opponentes vos murum contra inimicos crucis Christi, reddite testimonium fidei vestrae, et pro testamento Dei viriliter et efficaciter state. Accite clerum, congregate populum, [Col. 0341C] ut ex eorum communi deliberatione qui Spiritum Dei habent, terribilis constitutio in vestra provincia promulgetur, quatenus tam gravi animadversione plectantur, qui hac peste laborant, ut ex eorum poena caeteri terreantur. Vale.



EPISTOLA CXIV. AD J. [(44) 1Kb] CARNOTENSEM EPISCOPUM. [C. A. D. 1179.]

ARGUMENTUM.---Gratulatur Joanni Sarisberiensi quod in episcopum assumptus sit, quod Petrum [Col. 0342A] Blesensem cognominem suum promoverit, quod Vitam D. Thomae martyris eleganti stylo scripserit.

Dilectissimo domino suo et Patri J. Dei gratia Carnotensi episcopo, P. Bles. Bath. archid., salutem, et si quid melius est salute.

Benedictus Dominus, qui erexit vos in titulum, et gloriam suae laudis, plantans vos quasi olivam fructiferam in domo Domini, ad dandam scientiam salutis plebi ejus, ad redimendum, juxta verbum prophetae [92 1Kb] , dispersos in gentibus, et reducendum filios de longinquo. Clerus Blesensis, coelestis arbitrii dispensatione proscriptus, vagus erat et profugus super terram, donec eis datus est episcopus animarum suarum, qui posset compati patientibus [Col. 0342B] et ex longa experientia exsulandi sciret quam humanum sit exsulibus misereri. Vocatus ergo a Domino tanquam Aaron, non acquievisti statim carni et sanguini, non episcopalis munificentiae gratiam a parentibus inchoastis, non aedificastis Sion in sanguinibus, sed primitias beneficiorum vestrorum consecrastis in eo [(45) 1Kb] , quem me alterum sentio, qui me totum gerit animo, vultu, nomine, cognomine et statura. Ille juxta suorum exigentiam meritorum, si ad vitam, si ad mores, si ad litteraturam respicias, dignus est ut ei plenioris gratiae oleum infundatur. Manus vestrae myrrham primam distillaverunt, spero futurum iri quod balsamum uberioris gratiae redundabunt [93 1Kb] . Recole autem, quid de promotione nostratum auribus meis instillaverit [Col. 0342C] secretius os illud veritati et Evangelio consecratum. Secretum meum mihi, secretum meum mihi [94 1Kb] . Dabitis voci vestrae vocem virtutis; nec invenietur apud vos, est, et non: sed in campis Geth, et in compitis Ascalonis nominis vestri gloria praedicabitur; ubi nuper ignominia exsilii vestri infamiae publicae palpebris versabatur. Bene valete. Illud autem noveritis, quod de mandato domini mei archiepiscopi scribere triumphum B. Thomae martyris attentassem, nisi aliud mihi scriptum fortuitus obtulisset [Col. 0343A] eventus, in quo elegantia styli ingenium magistri Joannis Sarisberiensis exprimebat et linguam [(46) 1Kb] . Admirans ergo gratiam, quae diffusa est in labiis vestris, substiti, ne laudes, quas lingua erudita dictaverat, indoctis humanae sapientiae verbis, et stylo degeneri deturparem, et injurius fierem martyri, qui per insufficientiam rudis ingenii tantae magnificentiae praeconia decurtassem. Valete.



EPISTOLA CXV. AD H. ABBATEM DE MESSENDER.

ARGUMENTUM.---Quaestionem propositam de gradibus affinitatis, quando conjugium vitient, exponit.

Charissimo domino suo, et amico H. Dei gratia [Col. 0343B] abbati de Messender, PETRUS Blesens. Bathon. archid., salutem in auctore salutis.

Acute moveris et quaeris instantius utrum matrimonium stare possit, quod inter Robertum et Adelitiam contractum est, eo quod quodam affinitatis genere se contingant. Sicut autem memoria fideli recenseo, processum affinitatis illius tali serie et computatione disponis. Joannes, frater Mariae uxoris Andreae, duxit Agnetem. Agnes vero, mortuo Joanne, nupsit Eliae; processit ex his Robertus, qui sibi Andreae filiam Adelitiam desponsavit. Si bene recolo quid super hac quaestione canonum censura definiat, Joannes, frater Mariae uxoris Andreae, et Andreas in primo affinitatis genere convenerunt. Agnes vero uxor Joannis fratris Mariae et Andreas [Col. 0343C] affinitatem secundi generis contraxerunt. Jus enim regulare est, quod persona addita personae per carnis [Col. 0344A] copulam mutat genus, et non gradum [(47) 3Kb] . Et hujus definitionis obtentu matrimonium relictae Joannis initum cum Elia tertium genus affinitatis manifeste confecit. Robertus ergo Eliae filius, et filia Andreae Adelitia in secundo gradu tertii generis affinitate conjuncti sunt. Gradus enim inter affines, non secundum matrimoniale vinculum, sed secundum consanguinitatis gradus computare solemus, juxta tenorem illius regulae doctrinalis: Persona adjuncta personae per carnis propagationem mutat gradum, et non genus. Ego autem, ut summatim tuae inquisitioni respondeam, si tales invenirem in tam dispari et remoto affinitatis genere conjugatos, vinculum inter eos matrimoniale non solverem. Disciplinalia quidem sunt haec, et [Col. 0344B] quodam exercitio scholaris militiae ad cautelam majoris observantiae introducta. Dominus equidem in lege Moysis [95 1Kb] circiter duodecim duntaxat personas excepit, inter quas conjugium cum domestica carnis suae, et illegitima revelatio turpitudinis inhibetur. De secundo autem, aut tertio genere affinitatis testamenti veteris serie, aut Evangelio citra exceptiones illas duodecim personarum nihil memini me legisse. Quod enim Joannes Baptista dixit Herodi: Non licet tibi habere uxorem fratris tui [96 1Kb] , viventis subintellige, primum genus affinitatis insinuat. Publico siquidem legis edicto [97 1Kb] praecipiebatur frater semen fratri suo, non viventi, sed mortuo suscitare, si tamen sine liberis decessisset [98 1Kb] . Nos autem hunc legis articulum spiritualiter intelligimus, [Col. 0344C] et tenemus. Christo enim, qui primogenitus est in multis fratribus, qui pro salute nostra [Col. 0345A] mortuus est, et primogenitus mortuorum, qui dicit Mariae: Vade ad fratres meos [99 1Kb] , per verbum praedicationis semen fidei suscitamus, et nihilominus divinae legis oraculum tam in vivo quam in mortuo fratre de non ducenda illius uxore generaliter observamus. Inveniuntur autem canones, ex quorum intelligentia triplex affinitatis genus, et in eis diversorum distinctionem graduum industria scholaris explicuit. Sed, juxta conscientiae meae judicium, nova haec adinventio et traditio magistralis matrimonio non praejudicat, cui certos limites, sicut praenotavimus, lex divina praescribit. Sane in primorum parentum conjugio duae tantum personae pro raritate hominum, pater et mater videlicet, a lege conjugali exemptae sunt, ubi dicitur: Propter [Col. 0345B] hoc relinquet homo patrem et matrem, et adhaerebit uxori suae [100 1Kb] , id est nec patri filia, nec matri filius, matrimonialiter adhaerebit. Processu temporis excepit legislator matrem, novercam, sororem, neptem, amitam, materteram, uxorem patrui, nurum, uxorem fratris, subaudi viventis, privignam privigni, privignaeque filiam, et uxoris sororem [1 1Kb] . Ex quo autem vox turturis audita est in terra nostra, et his qui se castraverunt pro regno Dei [2 1Kb] beatitudo promissa est, multa salubriter introduxit ad observantiam continentiae ratio publicae honestatis, quae versuum paucitate conclusi:

Votum, conditio, violentia, spiritualis
   Proximitas, error, dissimilisque fides,
[Col. 0345C] Aetas, turpe scelus, sanguis, conjunctio, tempus,
Haec si canonico vis consentire rigori,
   Te de jure vetant jura subire tori.
Vale.



EPISTOLA CXVI. AD H. [(48) 1Kb] ABBATEM S. DIONYSII.

ARGUMENTUM.---Mittit H. abbati librum quemdam a se compositum examinandum, et simul eum consolatur in afflictione quam habebat a rege.

Charissimo domino suo et amico H. Dei gratia abbati S. Dionysii, M. PETRUS Bles. Bath. archid., salutem et primitias novi fructus.

Mitto vobis opus novum, sed imperfectum, et penitus incorrectum. Placeat itaque vobis, cum ipsum legeritis, lectum ad artificis sui limam remittere, [Col. 0345D] ut si id vestra dignatio acceptaverit, emendatius ad [Col. 0346A] vos redeat cum aliis opusculis meis, ex quibus elegantior stylus, materia gratior, fructusque suavior et uberior invenitur. Rogo autem, quatenus tractatum, quem de statu, aut potius de casu vestro in Sicilia descripsistis, communicetis mihi, si fieri potest: ut cortina cortinam trahat, unus cherubin alterum respiciat, et inter veteres amicos mutua scriptorum missio grata vicissitudine intercurrat. Novi vestras augustias, novi cruces, novi rapinam bonorum vestrorum, audivi regiae comminationis tonitruum; atque praesentialiter aderam, ubi vestros domesticos excitabat contra vos in tumultum. Positus estis in conflatorio Domini, sed magnanimitatem vestram, quae se in tam arctis rebus frequenter exercuit, finalis patientia declarabit. Ob [Col. 0346B] immensas pecunias promittit vobis pacem, et vulpinae reconciliationis osculum, qui aures suas pertinaciter obturaverat ad preces summi pontificis, et ad comprovincialium episcoporum et abbatum instantiam, ad clamorem sacrarum virginum, ad lacrymas monachorum. Foeda est confoederatio haec venalis, et gratia haec mercalis Deo et hominibus est ingrata. Honestiorem pacem vobis provideat, qui aufert spiritum principum, ac sublimium colla propria virtute conculcat. Multis equidem simulata pace melior fuit persecutio manifesta. Iniit quandoque rex Israel cum Benadab pacem [3 1Kb] , sed in scandalum versa est ei, et populo in ruinam. Sint ergo oculi vestri semper ad Dominum: ponite cor [Col. 0346C] vestrum super vias vestras ut eas acceptet Dominus, et faciat pacem. Scriptum est enim in Proverbiis: Cum placuerint Domino viae hominis, inimicos ejus convertet ad pacem; et: Pax Dei, quae exsuperat omnem sensum, custodiat cor et intelligentiam vestram [4 1Kb] , atque hunc agonem vobis consummet ad gloriam et triumphum. Vale.



EPISTOLA CXVII. AD G. [(49) 1Kb] ABBATEM MAJORIS MONASTERII.

ARGUMENTUM.---Reprehendit G. abbatem, quod priorem S. Cosmae occasione cujusdam terrae et pascuorum traxerit ad judicium.

Dilectissimo domino suo et amico G. Dei gratia abbati Majoris Monasterii, magister PETRUS Blesens. Bathon. archidiac., quietem animi pro salute.

[Col. 0346D] Prior Sancti Cosmae lacrymabiliter causatur et [Col. 0347A] conqueritur quod eum occasione cujusdam terrae et pascuorum ad Ecclesiam suam longo praescriptionis titulo, sicut asserit, pertinentium in judicium trahis, et eum modis omnibus, quibus potes, infestare praesumis. Verumtamen, si votum professionis illius, cui obligatus es, diligenter attenderes, quae sursum sunt, non quae super terram, propensiore studio procurares juxta doctrinam Apostoli: Servum Dei non oportet litigare [5 1Kb] : cum ipse alibi dicat: Hoc ipsum delictum est in vobis quod causas habetis, et non potius fraudem patimini [6 1Kb] . Ipse bonorum suorum rapinam cum gaudio sustinet, ut ad similem aequanimitatem verbo et opere te invitet. Non decebat tanti ordinis virum litigare pro terra, cujus conversatio jam erat in coelis, sicut se [Col. 0347B] opinio communis habebat. Absit, absit, ut spiritualis homo sic terram appetat, quod famae dispendium, aut animae suae discrimen incurrat, sed hoc suggerit tibi ille triplex Geryon, ille triformis et monstrosus homo, terrenus, carnalis, animalis, cujus contra te sunt omnes cogitationes in malum, qui utinam ita crucifigatur in vobis, ut destruatur corpus peccati, et jam non serviamus peccato. Quique terrigenae et filii hominum, ut quid litigatis pro terra, quibus prope est, ut Dominus de terra vos perdat, ut terra vos absorbeat, et consumat? De vobis scriptum est: Fructum eorum de terra perdes, et semen eorum a filiis hominum [7 1Kb] . Filii hominum usquequo gravi corde, ut quid diligitis vanitatem et [Col. 0347C] quaeritis mendacium [8 1Kb] ? Mendax enim est, et transitoria possessio hujus mundi: ubi non est nisi concupiscentia oculorum, concupiscentia carnis, et superbia vitae. Verbum Prophetae est: O terra, terra, terra, audi sermones meos [9 1Kb] . Terra est homo, quia de terra sumitur, in terra conversatur, in terram revertitur: terram sapit, terram lingit, terram sitit. Conglutinatus est in terra venter ejus [10 1Kb] , descendit in inferiora terrae, et coelestium oblitus, pro terra litigat, pro terra pugnat: nec cessabit a talibus, donec in terram, qui de terra est, revertatur. Tunc ei septem vel octo pedes terrae sufficient, cui modo non sufficit camporum latitudo, et vastitas regionum. Ibi, o homo, gleba corporis tui quae est terra, de terra ad id, unde sumpta est reducetur. [Col. 0347D] Hic est funiculus haereditatis tuae, qui nunc pro terra litigas, quasi haereditate possideas terram, qui in proximo futurus es potiuncula terrae, serpentum possessio, et vermium cibus. In auditorio Turonensis archiepiscopi nuper te pro hac terra et pascuis litigare vidi, et doleo me vidisse, ita totius religionis et honestatis oblitum, ut qui vultu, gestu et habitu monasticam exhibere debueras gravitatem, omnia in abusum verteres, et omnibus fieres in derisum. Jactabas manus, prosiliebas in [Col. 0348A] medium, torquebas oculos, distrahebas labia, et pauperi priori quodam vultuoso fastu et probris insultans, cerebroso spiritu et clamore nautico intonabas. Porro ille, qui in coelis habitat, et humilia respicit, ipse liberavit pauperem a potente, et inopem a diripientibus eum, quia in odium dissoluti et inquietissimi status tui prior ea die ab instantia litis absolutus est, et quantum ad praesentem controversiae illius articulum contrarium sententiae calculum reportasti. Tibi tamen imminet judicium gravius, et suspectior dies, qui finem imponet litibus tuis, quas nunc in omni praetorio notus ad injuriam, et scandalum monasticae professionis exerces. Quia igitur contra inopem et mendicum, tantam membrorum dissolutionem, tantam exercuisti [Col. 0348B] linguae procacis injuriam, dies mortis, qui cano capiti tuo imminet, debitam istorum exiget ultionem. Caro congelascet, crura rigescent, manus et brachia decident, pectus anhelabit, cervix languescet, spumabunt labia, obtenebrabuntur oculi, facies ut testa pallescet. Sic in modico terrae fodietur peccatori fovea [11 1Kb] , et erit sepulcrum domus ejus in aeternum [12 1Kb] , donec veniat dies ille terribilis, qui unicuique retribuet juxta suorum exigentiam meritorum. Cessa igitur, imo cessent omnes religiosi a talibus, quibus conscientiae sanctorum vulnerantur, denigratur bonorum opinio, scandalizatur ordo, animae jugulantur. Qui enim pro terra litigant, aut pro pascuis, indigni sunt in terra viventium, [Col. 0348C] aut loco pascuae collocari. Vale.



EPISTOLA CXVIII. AD G. ARCHIDIACONUM EBORACENSEM.

ARGUMENTUM.---Reprehendit archidiaconum qui de sua innocentia gloriatur, cum tamen multa in eo essent reprehensione digna.

Charissimo socio et amico G. archid. Eborac., PETRUS Blesensis Bathon. archid., salutem, et temperantiam labiorum.

Audivi te nuper inter abbates et archidiaconos, atque alios magnae honestatis viros de puritate tuae conscientiae gloriantem, coepique mirari unde tantae innocentiae securitas obvenisset. B. Job veretur omnia opera sua [13 1Kb] , et Isaias propheta omnes justitias suas panno comparat menstruatae [14 1Kb] . Si in tuis [Col. 0348D] infirmitatibus gloriaris, non eris insipiens [15 1Kb] . Si te ipsum commendas, non est commendatio haec secura: non enim qui seipsum commendat ille probatus est, sed quem Deus commendat. Illa autem perfecta et consummata commendatio judicanda est, quando erit unicuique laus a Deo [16 1Kb] . Utinam de te sentires humilius [17 1Kb] , et, si quid boni habes, illud non habere te crederes! Nemo hominum novit quae sunt in homine, nisi spiritus hominis, qui in ipso est [18 1Kb] , sed nec ipse ad plenum sua interiora cognovit. Cor enim [Col. 0349A] hominis pravum est et inscrutabile [19 1Kb] . Job quem Dominus prae caeteris commendabat, quod non esset ei similis in terra, vir simplex, et rectus, ac timens Deum, ipse poterat dicere: Non reprehendit me cor meum in vita mea [20 1Kb] . Et Paulus, quem Christus sibi vas electionis effecerat [21 1Kb] , licet diceret: Nihil mihi conscius sum [22 1Kb] , non tamen arbitrabatur se justificatum. Et quis confidat se habere cor mundum, qui de immundo conceptus est semine, et qui conversatur in mundo pleno spurcitiis peccatorum? Qui stat, videat ne cadat, aut potius, ne jam ceciderit. Petrus de sua stabilitate praesumens, ubi stare fortius confidebat, infirmius cecidit [23 1Kb] . Si dixerimus quia peccatum in nobis non est, dicit Joannes, nosmetipsos seducimus, et veritas in nobis non est [24 1Kb] . Hoc ipsum [Col. 0349B] grave peccatum est, et obstinatae mentis signum, quod nullo peccato intelligis te gravatum. Membrum enim, quod ita stupuit, ut sentire non possit longe est a salute. Totus insensibilis factus es, si non cogitas timorem Dei, si te eruditis cogitationibus non exercet exspectatio futuri judicii. Sane vix unum transigimus diem, in quo non offendamus Deum aut proximum, irascendo, detrahendo, murmurando, invidendo, scandalizando, cupiendo, garriendo, sequendo gulam, obsequendo carni, contradicendo spiritui, appetendo quae sunt saeculi, contemnendo quae sunt Dei, obliviscendo quam enormia fecimus, quam dura meruimus, quam misericorditer Deus nos ad poenitentiam dissimulando exspectat, quam [Col. 0349C] terribilia comminetur, quam incerta mors, quam intolerabilis et interminabilis poena nobis immineat. Novit autem Dominus qui sunt ejus [25 1Kb] ; et eos Apostolus certa definitione declarat, dicens: Qui Christi sunt, crucifixerunt carnem suam cum vitiis et concupiscentiis [26 1Kb] . Tu videris, cujusmodi crucem feras, propter verba labiorum ejus custodiens vias duras. Neminem judico, sed, sicut asserunt plurimi, suavius est tibi jugum mammonae jugo Christi. Sunt, qui se justissimos arbitrantur, eo quod crimina damnabiliora non committunt, sed cor eorum vanum est: Non enim justificabitur in conspectu ejus omnis vivens [27 1Kb] . Vide ne solvas Jesum. Jesum solvit, qui verbis eum confitetur, operibus autem negat. Verbum autem Joannis est: Omnis spiritus, qui solvit [Col. 0349D] Jesum, ex Deo non est [28 1Kb] . Video te ad negotia mundana circumspectum et anxium, circa salutem vero animae desidem et remissum. Tua opinione es sanctus, innocens, impollutus; sed suppellex varia, delicatior cibus, vestitus cultior, uberes reditus, ambitio ad majora, aedificia ampla, multiplices clientelae, circa desideria carnis cura impensior, tuae opinioni multipliciter obloquuntur. Porro ignis opus uniuscujusque probabit [29 1Kb] , cum sederit Dominus quasi ignis conflans et emundans argentum [30 1Kb] , cum Dominus laverit sordes filiarum Sion, et sanguinem Hierusalem [Col. 0350A] de medio ejus in spiritu judicii, et spiritu ardoris [31 1Kb] . Si iniquitates observaveris, Domine, Domine, quis sustinebit [32 1Kb] ? O quam periculosum est incidere in manus Dei viventis [33 1Kb] ! Cum exarserit in brevi ira ejus [34 1Kb] , beatus cujus opus non ardebit. Felix, qui aedificaverit aurum et argentum, et lapides pretiosos. Sufficit mihi servo inutili, si, crematis lignis, feno, stipula, quae mihi coacervavi ad gehennam, de illo igne semiustus evadam. Jam undecima mihi hora est, et inclinata est dies, et adhuc tamen ad operandum Dominus me invitat. Delicatus, infirmus, impatiens, perfectam hactenus poenitentiam distuli. Consiliosum mihi est, ut fructus poenitentiae, qui exigitur a me, perditi jacturam temporis recompenset. Humiliabor ergo sub potenti [Col. 0350B] manu Dei, observabo me ab iniquitate mea, ponam in pulvere os meum, si forte sit spes. Cur timebo in die mala? nonne melius est timere in die bona? Ecce nunc tempus acceptabile, in quo possum operari et fugere de medio Babylonis, ne fiat in horrendo discrimine, in hieme, vel in Sabbato, fuga mea. Tu, qui ambulas in magnis et mirabilibus super te, securus es de divinae praedestinationis arcano, certus quod neque mors, neque gladius, neque aliud te poterit separare a Christo. Bonum certamen certasti, cursum consummasti, qui per delicias adeptus es regnum Dei. Sed vide quid ei respondeas, qui de omni verbo otioso exacturus est rationem [35 1Kb] , qui non solum peccata, sed justitias judicabit. Video [Col. 0350C] quod caecus es, et te ipsum non vides; claudus es, nec ambulas in via recta [36 1Kb] . Time, quaeso, vetus illud proverbium, quia caecus et claudus non intrabunt in templum [37 1Kb] .



EPISTOLA CXIX. AD R. CANONICUM.

ARGUMENTUM.---Arguit R. canonicum, quod contumeliis affecerit eos ad quos mittebatur, detractionesque eorumdem in bonam interpretatur partem, idque multorum exemplo facere ostendit.

Magister PETRUS Blesens. Bathon. archidiac., R. canonico, salutem et circumstantiam labiorum.

De facundia et discretione tua magna conjiciens, tibi negotia mea mandaveram apud principem peragenda: ea enim pro maxima parte expedieram; [Col. 0350D] sed eadem enormiter impedisti. Cumque jam vota mea navigarent in portu, me tua temeritate in pelagus rejecisti. Excessisti mandati limites, quia commotus ad modicum unius hominis verbum et calore iracundiae ductus, temperantiae frenum in verba contumeliae relaxasti. Offendisti omnes qui aderant, et ut attritae frontis homo, et verecundiae prodigus, nec pepercisti ordini tuo, sed nec episcopis assidentibus, nec ipsi principi detulisti. Porro etsi aliquis eorum contra te, aut etiam contra me, sicut asseris, aliquod verbum amaritudinis protulisset, [Col. 0351A] non sic tamen excanduisse debueras, ut tuae mentis impetum in publicam eorum contumeliam retorqueres. In secundo libro Valerii Maximi legimus [38 1Kb] , quod legati Romanae reipublicae missi a senatu Tarentum, cum graves injurias accepissent, ita ut unus eorum respergeretur urina, legationem tamen suam pergentes de illatis injuriis nihil conquesti sunt, ne ultra quam mandatum eis fuerat loquerentur. Sane illi, quos asseris mihi publice detraxisse, et ideo te contra eos fuisse commotum, amici mei sunt, de quibus nulla mihi suspicio est, quod proposito detrahendi hoc dixerint; nam multiplici experientiae argumento probavi quod affectuose me diligant; nec aestimare debeo, neque possum, quod eorum dicta vel facta mihi cedere debeant in adversum. [Col. 0351B] Dilectio ergo, quae vicissitudine alterna saepius probata est, notam suspicionis aliquam non admittit. Quidam asserebat Platoni, sicut Valerius Max. scribit [39 1Kb] , Xenocratem discipulum ejus eidem multipliciter detraxisse, et dum hoc ipsum offerebat juramento firmare, subjecit Plato: Non est credibile quod me non amet fideliter, quem tam efficaciter amo. Cumque criminator instaret, Plato adjecit: Etiamsi hoc dixerit, et hoc ipsum mihi expedire cognovit [40 1Kb] . Alexandro aegrotanti de communi sententia medicorum Philippus medicus et amicus ejus medicinam suis confectam manibus porrigebat. Supervenerunt litterae Parmenionis hortantis ut rex insidias Philippi caveret, utpote [Col. 0351C] quem Darius pecunia corrupisset; quibus lectis ille hausit incunctanter, et tunc tradidit litteras Philippo, ut legeret. Secure amico se credidit, mortisque timorem in ipso mortis nuntio virtus dilectionis exclusit. Pone autem quod mihi malignandi affectu dixerint: respondeo tibi, quod Suetonius [41 1Kb] refert Caesarem Augustum respondisse nepoti suo Tiberio per epistolam conquerenti, quod multi de illo perperam loquerentur. Ita enim rescripsit: Mi Tiberi, non magnum est, si nobis maledicant homines, dum non malefaciant. Utinam posuisses ori tuo custodiam, nec misisset meum negotium in discrimen inconsulta loquacitas! Scriptum est: Vir linguosus non dirigetur in terra [42 1Kb] . Ideo B. Serapion dicere consuevit: non est membrum in meo corpore, quod [Col. 0351D] timeam sicut linguam. Pro levi et modico verbo ad injurias blasphemiae convolasti, nec famae, nec animae tuae parcens, nec coetui praesulum, aut magnatum deferens, sed nec regiae majestati [43 1Kb] . Sic olim Callisthenes Aristotelis auditor missus ad Alexandrum, quia praescriptos sibi fines obedientiae non servavit, fructum injunctae legationis perdidit, et seipsum. Graviter de tua legatione offensus, epistolam claudo, recolens verbum B. Jacobi verum esse, dicentis: Si quis putat se religiosum esse, non refrenans linguam suam a malo, sed seducens cor [Col. 0352A] suum, hujus vana est religio [44 1Kb] . Tu ergo, qui religionis habitum praetendis, religiosius te habeas, loquaris parcius, et modestius movearis. Ego autem, qui te arguo, potius arguendus sum. Calicem, quem nunc bibo, mihi miscui, quia nolui audire Salomonem dicentem: Claudus est pedibus, qui verba mittit per nuntium imprudentem [45 1Kb] .



EPISTOLA CXX. AD R. DECANUM TURONENSEM.

ARGUMENTUM.---Rogat decanum, ut nepotem suum Simoniace multa Ecclesiae beneficia venantem, maximoque aere alieno obstrictum, corrigat.

Charissimo domino et amico R. decano Turonensi M. PETRUS Blesensis Bathon. archidiac., salutem in auctore salutis.

[Col. 0352B] Nepotem vestrum P. libenter vivae vocis officio convenirem, nisi ipsius et vestram praesentiam mihi localis distantia invideret. Mihi autem ei litteras destinare non expedit, quia cum fere sit non litteratus, litteras aut non legeret, aut non intelligendo negligeret. Nam testimonio sapientis, Legere et non intelligere negligere est [46 1Kb] . Vos, quaeso, temeritatem ipsius, quae nimis publica et notoria est, et quae non mediocriter denigrat gloriam famae vestrae, instanti studio reprimatis, ne delinquat in facie communis notitiae, sed aut cesset a Simoniae commerciis, aut ipsum a conversatione vestra, tanquam putridum membrum a corpore praecidatis. In triviis Geth, et in compitis Ascalonis publice [Col. 0352C] praedicatur, quam multiplici venalitate venetur in diversis ecclesiis dignitates, et quam obstinatus in ambitione sua nec perditionem Simonis, nec lepram Giezi reformidet [47 1Kb] . Nuperrime autem factus est populi sibilus, et commune ludibrium; quia mane mercatus archidiaconatum, eumdem sero perdidit. Ipsum enim enormibus obligatum debitis, et ideo non esse solvendo, venditor intellexit. Jocandum est de archidiaconatu istius; sicut Vatinium unius diei consulem Cicero in libro Tusculanarum legitur [48 1Kb] delusisse: Magnum, inquit, ostentum anno Vatinii factum est, quod illo consule, nec bruma, nec ver, nec aestas, nec autumnus fuit. Quaerenti deinde Vatinio quare ad eum Cicero non venisset, respondit: Volui in consulatu tuo venire, sed [Col. 0352D] nox me comprehendit. Nepos vester in diversis ecclesiis diversos adeptus est turpi commercio personatus. Non enim intravit per ostium; quandoque auditurus verbum illud terribile: Quomodo huc intrasti, non habens vestem nuptialem [49 1Kb] ? Scitis quia vestis nuptialis est charitas, humilitas et honestas. Hunc autem non promovet honestas, sed cupiditas; non moralitas, sed venalitas; non scientia, sed pecunia; non electio, sed ambitio; non meritum, sed pretium; non virtus aut sanctitas, sed contractus. Verbum prophetae est [50 1Kb] : Vae his, [Col. 0353A] qui aedificant Sion in sanguinibus! vae qui congregant non sua, usquequo aggravant contra se densum lutum! Cum sit persona, vel potius bellua multorum capitum, hydram tamen et Briareum, caeteraque monstruosa prodigia multarum facierum numero; aut potius personarum multiplicitate transcendit. Detestanda quidem praesumptio est; quod insufficientiam suam non considerat, quod vires suas, et dignitatum, quas usurpat, onera non compensat. Cum Dominus mitteret Moysen in Aegyptum pro liberatione populi: Quis inquit, ego sum ut vadam ad Pharaonem liberare populum de Aegypto [51 1Kb] ? Licet eum elegisset Dominus tanquam dignum, ipse tamen tanta legatione se humiliter reputabat indignum. Qua fronte, quaeso, praeesse praesumit, [Col. 0353B] qui prodesse non novit? Teste Hieronymo [52 1Kb] , non taurus degener, sed qui caeteros fortitudine superat, praecedit armentum [53 1Kb] . Elephantorum etiam gregem ille qui omnibus excelsior est antecedit et ducit. Nonne tibi videtur insanus, qui omnino navigationis ignarus in discrimine tempestatis peritissimos nautas contemneret, ipse autem in suam et aliorum perniciem temeritate sua navis magisterium usurparet? In Matthaeo [54 1Kb] scriptum est: Cum videritis abominationem desolationis sedentem in templo, tunc vae praegnantibus et nutrientibus! ac si diceret: Cum videritis in Ecclesia ambitiosum et fatuum melioribus praeeminentem: vae his, qui per praelati prudentis industriam a spiritu timoris [Col. 0353C] Domini conceperant; et cum coepissent facere vitae fructum, per malitiam successoris fecunditas versa est in aborsum. Ideo conqueritur Ecclesiastes [55 1Kb] , et dicit: Vidi malum, quod est sub sole, stultum positum in dignitate sublimi, et sapientes sedere deorsum. O negotiatio detestanda, pro honore transitorio animam perdere, tantumque pecuniae numerare pro reditu, quantum de obventionibus ejus non possit per quinquennium obvenire. De animae perditione aut salute taceo; nam de anima ultima quaestio est apud eum. Non attendit miserrimus, quid super eum cogitet terribilis in consiliis super filios hominum [56 1Kb] Deus. Quis scit, si hodie vel cras subitatio mortis eum rapiat, et non sit, qui eripiat? Sicne illum dementavit ambitio, ut per fas et nefas [Col. 0353D] ecclesiarum personatus acquirat, nec proponat [Col. 0354A] Deum ante conspectum suum, nec vereatur judicia Dei, nec illud saltem tonitruum divinae indignationis attendat: Stulte, hac nocte repetent animam tuam, et quae parasti cujus erunt? [57 1Kb] Infelix, ob inanis gloriae ventum suam animam jugulat, et insuper se infinitis et insolubilibus debitis obligare non cessat. Certe publica omnium aestimatione tota Turonensis archiepiscopatus subventio vix sufficeret eum ab aere alieno eximere. Miror, nec ad plenum mirari sufficio, si vel ad unius horae dimidium possit ei somnus obrepere sub tanto pondere debitorum, inter tot fenorum cruces, quibus a Judaeis torquetur, inter tam multiplices et urgentes molestias creditorum. Cicero in libro Tusculanarum refert [58 1Kb] , quod Augustus Caesar audiens quemdam [Col. 0354B] Romanum equitem decessisse, qui sestertia ducenta aeris alieni vivendo celaverat, culcitram bicubitalem, quae in bonis defuncti reperta est, petiit. Quaerentibus quare hoc ageret: Culcitra haec, inquit, ad somnum habenda est, in qua potuit dormire, quem tanta debiti moles jugiter debuerat anxiasse. Credo autem, quod nepos vester suorum angustias debitorum solatietur, et relevet illo epigrammate Martialis [59 1Kb]

Sexte nihil debes, nil debes Sexte fatemur.
   Debet enim si quid solvere Sexte potest.

Debita ejus sunt utique poma illa in Sodomis quae sicut B. Augustinus libro vicesimo primo De civitate Dei refert, speciosa quandoque sunt et matura, sed attentata morsu in fumum et favillam [Col. 0354C] subito evanescunt. Vana equidem et inanis est contra eum actio creditorum, quam evacuat inopia debitoris.



EPISTOLA CXXI. AD J. [(50) 2Kb] ROTHOMAG. DECANUM.

ARGUMENTUM.---Hortatur Rothomag. decanum ne occasione Hierosolymitani belli ecclesias sinat opprimi exactionibus; ac ne profectio, ut alias, diutius differatur.

Charissimo Domino et amico J. Rothomagensi decano, M. PETRUS Blesensis archid., salutem et sincerae dilectionis affectum.

Cum in contractu bonae fidei exactissima diligentia requiratur, rogo vos in ea fide sociali et amicitia, quam contraximus ab antiquo, quatenus in [Col. 0354D] Domini nostri negotio, de quo alias vobis scripsi, [Col. 0355A] vigilantia vestra sic excubet, ut non solum corporis commoditatem sed et salutem animae, vestra in eo cautela procuret. Magnificavit vos Dominus in conspectu regis, et caeteris in ducatu suo post vestrum avunculum vos praefecit [(51) 1Kb] . Geratis ergo vices Aioth fortissimi judicis Israel ambidextri [60 1Kb] , qui erat tam in dextra quam in sinistra expeditus. Et vos sic eum per temporalia deducatis, ut non amittat aeterna. Verbum Salomonis est: Da partes septem, necnon et octo [(52) 30Kb] ; nam non solum oportet et agere ea quae expediunt, ad praesentem hujus septenarii vitam, sed ea quae respiciunt ad octavam. Insta ergo, et instantius eum mone, ut in timore et humilitate se per omnia divinae subjiciat voluntati; nam vita in voluntate ejus [61 1Kb] . Sit sollicitudo [Col. 0355B] vestra, ne transeat in affectum cordis, ne sequatur concupiscentias mundi, ne in vano accipiens animam suam, pro ratione voluntatem habeat, et omisso venerandae maturitatis consilio imprudentioribus acquiescat. Certe regnum Roboam filii Salomonis divisum est, quia spretis senioribus juniorum consilium praeelegit [62 1Kb] . In primis viriliter state pro domo Domini, ne per vestram incuriam humilietur status ecclesiasticae dignitatis. Ecclesia quidem a diebus antiquis libera est, et filii ejus, qua libertate Christus nos liberavit, dicens in Evangelio [63 1Kb] , quia filii liberi sunt. Si autem angariatur exactionibus et oppressionibus potentium, cogitur ancillari; jam ipsa est Agar, quae servit cum filiis [Col. 0355C] suis. Sed quid dicit Scriptura? Ejice ancillam et filium ejus [64 1Kb] : si principes vestri novae peregrinationis obtentu volunt orbem describere, et Ecclesiae Christi tributariis functionibus characterem servitutis inurere; qui filius Ecclesiae est ex adverso ascendat, mori potius eligat quam servire. Arguuntur a Seneca, Catilina et L. Sylla, quia pax eorum fuit bello deterior [65 1Kb] , subjectumque sibi populum plus exactionibus tyrannicis, quam hostes praeliis afflixerunt. De collectis igitur faciendis, et de ducendo exercitu princeps vester non suum sequatur [Col. 0356A] arbitrium, sed semper animum ejus praecedat, et omnia ejus gesta praeordinet studiosa deliberatio sapientum. Panaetius in libro Tusculanarum asserit: neque ducem bello, neque principem domi posse salubriter magnas res agere, si eat post impetum cordis sui, si non omnia ejus negotia depingat ante rei adventum maturioris causa consilii. Unum rogo et consulo, ne opus Dei, sicut alia vice, frustratoriis dilationibus protrahatur. Scriptum est: Maledictus, qui facit opus Dei negligenter [66 1Kb] . Caesar [67 1Kb] audita rebellione Ponticae regionis, illuc armatas acies sine dilatione direxit, fuitque tanta festinatio victoriae, ut in pompa triumphali tria haec verba diceret: Veni, vidi, vici [68 1Kb] . Assyriorum regina Semiramis erat circa cultum capitis sui occupata; [Col. 0356B] et nuntiatum est ei Babyloniam rebellare. Ipsa vero adhuc soluta una parte crinium ad bella cucurrit; nec prius composuit incultam capitis partem, quam urbem et cives illius in suam redigeret potestatem [69 1Kb] . Inducere possemus exempla multorum, sed sufficiat pro exemplo biennalis illa ditio novissimae peregrinationis, quae toti Christianitati versa est in singultum. Illud etiam, quod viam suam ab exactionibus incoeperunt, et viaticum sibi de rapinis pauperum et ecclesiarum spoliis confecerunt. Fuit propterea haec via illorum scandalum ipsis. Verbum quidem Salomonis est: Initium viae bonae facere justa [70 1Kb] . Inter justorum autem et impiorum vias sententia divina distinguit. Quoniam [Col. 0356C] novit Dominus viam justorum, et iter impiorum peribit [71 1Kb] . Vale.





EPISTOLA CXXII. AD WILLELMUM RHEMENSEM ARCHIEPISCOPUM [(53) 1Kb] .

ARGUMENTUM.---II. Cantuar. archiepiscopus Rhemensem archiepiscopum laudat a charitate praestita S. Thomae martyri, cum in exsilio esset, eumque rogat ut suae famae detractoribus non facile credat, et veterem erga se amorem conservet.

Venerabili Patri et domino WILLELMO Dei gratia Rhemensi archiepiscopo, apostolicae sedis legato, HUBERTUS divina miseratione Cantuar. archiep. [(54) 1Kb] , [Col. 0357A] totius Angliae primas et apost. sedis legatus, salutem in auctore salutis.

Regi gloriae et gratiae largitori gratiarum refundimus actiones, quia juxta verbum Job [72 1Kb] pacem faciens in sublimibus suis, in terris etiam principes nostros ad pacem vestro labore, vestra mediante industria reformavit [(55) 1Kb] . Propterea et apud homines publici favoris gratiam obtinetis, et in terra sanctorum, pacem Dei, quae exsuperat omnem sensum [73 1Kb] , fiducialiter exspectatis. Ab eo siquidem die, quo me in sinu vestrae dilectionis et gratiae suscepistis, jugiter in praecordiis meis erga vos devotio sincera coaluit; illudque inter desiderabilia nostra reputavimus praecipuum, si oblata occasione quod habemus in votis, possemus operibus exhibere. Ad [Col. 0357B] omne tamen dilectionis et obsequii debitum nos eminentiae vestrae fortius obligavit, quod amici nostri, scilicet B. Thomae martyris, vices nobis, licet non sufficientibus, dispensatio divina commisit. Non excidit a communi memoria, quantis et quam piis humanitatis officiis vobis innata liberalitas relevavit ejus exsilium [(56) 1Kb] ; et adhuc eleemosynas vestras enarrat omnis Ecclesia sanctorum. Proposuerat autem vobis ad meritum respondere, sed vitam et propositum ejus mors intempestiva praescidit. Profitemur vero nos gratiae martyri exhibitae perpetuo debitores, tanquam successores illius; et utinam ejus, quam habuistis ad ipsum, dilectionis haeredes! Sane audivimus quod frater ille vester, de quo mihi quandoque scripsistis, in [Col. 0357C] suggillationem nostrae opinionis eminentiae vestrae quaedam de nobis sinistra suggessit; verumtamen non est credendum omni spiritui, sed probandi sunt spiritus, utrum ex Deo sint [74 1Kb] . Illud etiam quodam jure naturae in contractum amicitiae venit, ne ad delatorum suggestiones adversus amicum alicujus nota suspicionis obrepat, donec eum evidentia facti deliquisse convincat. Scitis equidem, quod odio quodam quasi haereditario decessores illius a diebus antiquis contra Ecclesiam nostram contentiose egerunt. Iste etiam a primordio suae promotionis in contumeliam nostram omnes conatus suos studuit experiri. Quod si nobis detrahit, si nos apud homines judicat, ut verbo utamur Apostoli, pro minimo [Col. 0358A] est, ut ab illo homine judicemur [75 1Kb] . Novimus suae mentis impetum, et vos quandoque a fructibus ejus cognoscetis eum. Novit scrutator cordium Deus, nos vexationibus, quas sustinet in praesenti fraternae compati charitatis affectu; promptumque apud nos invenisset de sua tribulatione solatium, si se dirigi, si consuli sibi permitteret, si modestiam praescriberet actionibus suis, si denique ullum dedisset ei vexatio intellectum. Claudemus epistolam, et ut ejus prolixitas ad compendium redigatur, in Christi visceribus, in recordatione martyris, et in ea charitate, qua nos mutuo dilexistis, nos et Ecclesiam nostram devote et humiliter vobis ad gratiam commendamus.



EPISTOLA CXXIII. AD. R. [(57) 1Kb] LONDONENSEM EPISCOPUM.
[Col. 0358B]

ARGUMENTUM.---Declarat se ad sacerdotalis eminentiae gradum ex diaconatu progredi nolle, non ex contemptu; sed ex reverentia. Deinde ostendit neminem cogendum ad sacerdotium.

Reverendo Patri et domino Dei gratia Londoniensi episcopo, suus PETRUS Bles. Bath. archid., salutem in eo sine quo non est salus.

Scio quia ex intima dilectione, et charitate non ficta procedit quod vultis et petitis me induci, aut, si oportuerit, attrahi et compelli ad ulteriorem divini mysterii gradum. Inprimis sanctitatem vestram indubitanter scire desidero quod inaestimabiliter me deterret sacerdotalis eminentiae gradus; et quod illum differo, vel recuso, facit reverentia, non contemptus. Magna est, et supereminens coelestis dignitas [Col. 0358C] sacramenti; et quis poterit ad eam! Scio quia hostia haec singulariter animas ab aeterno interitu salvat, dum Unigeniti Dei mortem salubre mysterium repraesentat. Sane Christus, qui surrexit a mortuis jam non moritur: mors illi ultra non dominabitur [76 1Kb] , et tamen in seipso immortaliter et incorruptibiliter vivens pro nobis in mysterio altaris quotidie immolatur. Scioque et aperte profiteor, tempore immolationis in ipsa hora incensi, coelos ad vocem sacerdotis aperiri, angelos praesentes assistere, unum et idem ex visibilibus et invisibilibus fieri, et operatione sancti Spiritus terrena coelestibus jungi [77 1Kb] . Magnum itaque hoc est sacramentum supra omnem aestimationem, supra omnem intelligentiam, [Col. 0359A] supra omnem eminentiam, in quo salus est mundi, pretium saeculi, pretium sine pretio, pretium impretiabile. De ipso Apostolus loquens: Magnum est, inquit, sacramentum hoc pietatis, manifestatum in carne, justificatum in spiritu, apparuit angelis, praedicatum gentibus, creditum mundo, assumptum in gloria [78 1Kb] . Verbum prophetae est: Mundamini, qui fertis vasa Domini [79 1Kb] , quanto mundiores esse oportet, qui in manibus, et in corpore portant Christum? Quibus Apostolus dicit: Empti estis pretio magno: glorificate et portate Christum in corpore vestro [80 1Kb] . Sacerdotem hoc sentire oportet, quod et in Christo Jesu; non solum, ut se per humilitatem exinaniat, sed ut crucifixionem Domini repraesentans stigmata ejus portet in corpore suo, [Col. 0359B] et in ara cordis seipsum Domino crucifigat. Verbum Salomonis est: Sedisti ad mensam divitis, scito quia eadem te praeparare oportet [81 1Kb] . Nam et in Levitico sacerdos pellem hostiae retinet [82 1Kb] : quia ordo sacerdotalis expostulat ut, dum in mensa altaris hostiam immolat salutarem, quadam contritionis cruce hostiae se conformet. Olim paschalis agnus non comedebatur, nisi cum lactucis agrestibus et amaris; praecingebantur etiam renes: in quo et amaritudo poenitentiae, et continentiae munditia designatur. In utroque etiam poste sanguis agni ponebatur, ut sacerdos sacramentum Dominicae passionis non solum ore ad redemptionem, sed corde ad imitationem suspiciat: quia tunc demum ei hostia proderit, si, seipsum hostiam faciens, [Col. 0359C] velit humiliter et efficaciter imitari quod agit. Verbum Apostoli est: Probet autem se ipsum homo, et sic de pane illo edat, et de calice bibat [83 1Kb] . O quam felix, qui probatus inventus est! Proba me, Domine, et tenta me: ure renes meos, et cor meum [84 1Kb] , ut tanto sacramento dignus inveniar! Terribile enim est, quod sequitur: Qui manducat meam carnem, et bibit sanguinem meum indigne, judicium sibi manducat et bibit [85 1Kb] . Domine Jesu Christe, sacramentum corporis et sanguinis tui, quasi pignus et obsidem coelestis gratiae dimisisti, et in eo constituisti nobis, non mortem, sed vitam, non judicium, sed salutem. Quam perditus ergo est qui redemptionem in perditionem, qui sacrificium [Col. 0359D] in sacrilegium, qui mysterium in parricidium, qui vitam convertit in mortem. Prohibet Dominus in lege Moysi ne de agno paschali comedat peregrinus, advena, vel immundus. Quanta ergo, et quam damnabili temeritate sacerdos indignus ministrare praesumit, qui, ut verbo utar Apostoli, Filium Dei conculcat, et sanguinem testamenti pollutum [Col. 0360A] ducit, in quo sanctificati sumus, et spiritui gratiae contumeliam facit [86 1Kb] . Sacerdotibus dicitur, per prophetam: Vos sancti Domini vocabimini, ministri Domini, dicetur vobis [87 1Kb] . Et subjungit: Omnes, qui viderint eos, cognoscent illos, quia isti sunt semen; cui benedixit Dominus [88 1Kb] . Video autem hodie, quod et flens dico, innumeros illitteratos, aut potius idiotas, et nihilominus carnaliter conversantes, usurpare tanti officii gradum: ita quod sacramenti dignitas ex indigna numerositate vilescit, et evenit quod Osee propheta conquerendo deplorat, et dicit: Multiplicavit populus altaria ad peccandum, factae sunt eis arae in delictum [89 1Kb] . Ideo raro sacrificat Carthusiensis ordo [(58) 1Kb] . Sicut enim solet generari ex assiduitate contemptus, sic accenditur ex ipsa [Col. 0360B] raritate devotio. Sane non habent potestatem edere de coelesti altari, qui tabernaculo carnis deserviunt [90 1Kb] . Illis enim, qui carnalibus desideriis insumuntur, calix Domini vertitur in fel draconum, angelorum panis aufertur et eis manna coeleste putrescit, pluitque super eos Dominus sicut pulverem carnes [91 1Kb] . Notandum autem quod eodem sole carnes indurantur, et manna liquescit, quia juxta diversorum exigentiam meritorum quosdam Deus in sua malitia obdurari permittit, alios ad salubres lacrymas pia devotione resolvit. Cumque ille quasi languente et fastidiente stomacho tanquam furfur et corticem sacramenti recipiat; anima istius ex coelesti adipe, ex divini tritici medulla pinguescit. Spiritus illius est, sicut mons Gelboe, super quem [Col. 0360C] nec ros nec pluvia cadit; isti vero quasi haereditati suae Deus pluviam voluntariam segregavit [92 1Kb] . Ex inordinata et indisciplinata multitudine sacerdotum hodie datur ostentui nostrae redemptionis venerabile sacramentum. Nam qui debuerant esse vicarii apostolorum, et filii Petri, facti sunt socii Judae, et praeambuli Antichristi. Verbum quippe Gregorii est: Qui Christi corpus indigne conficit, Christum tradit, ut Christus, dum traditur, dicat: Ecce manus tradentis me mecum est in mensa [93 1Kb] . Augustinus super illum versiculum, Dederunt in escam meam fel [94 1Kb] : Gravius, inquit, peccant, offerentes indigne Christum regnantem in coelis, quam qui eum crucifixerunt ambulantem in terris. Et idem: [Col. 0360D] magis peccant, qui tradunt Christum peccatoribus membris quam qui tradidit ipsum crucifixoribus Judaeis. Et adaptat sacerdotibus pravis illud lamentabile verbum Christi: Dederunt in escam meam fel, et in siti mea potaverunt me aceto [95 1Kb] . Dominus equidem salutem nostram sitit et esurit: et ideo damnabiliter peccat qui ad corpus ejus cum [Col. 0361A] felle conscientiae pravae, et cum aceto iniquitatis accedit. Verbum B. Hieronymi est: Pertidus Judaeus, perfidus Christianus: ille de latere, iste de calice sanguinem Christi fundit. Porro Joseph piis manibus corpus Christi bajulavit, iste vero pollutis manibus, et quibus paulo ante scorti pudenda tractavit. Salutem hominum tangit, et recipit ore, quo paulo ante basia meretrici impresserat. Ille qui fuerat Christi membrum, tollit membrum Christi, dicit Apostolus, et facit membrum meretricis. Qui enim adhaeret meretrici, unum corpus, unumque membrum efficitur cum ea [96 1Kb] . In hoc membro abominabiliter ponitur et detestabiliter corpus Christi. Repositum fuit illud pretiosissimum corpus in sindone munda, et in monumento novo [97 1Kb] : [Col. 0361B] iste autem in ore adhuc potu hesterno fetente, et in sentina ventris adhuc praecedente crapula aestuante demergit eum, quem angeli prospicere concupiscunt, quem prospiciendo delectationes aeternas accipiunt. Nonne potius Antichristianus, quam Christianus judicandus est, qui quantum in se est, Christum jam factum impassibilem ita tractat indigne, ita probris afficit, ita crudeliter interimit, et sepelit inhoneste? Verum, quia coelestis animadversionis sententiam, sicut Dathan et Abiron [98 1Kb] in ipsa sui sacrificii usurpatione non sentiunt, divinum putant evasisse judicium, dicentes cum uxore Manue: Si Dominus voluisset nos occidere, non suscepisset sacrificium de manu nostra [99 1Kb] . Certe Maria, quam [Col. 0361C] Christi charitas vehementer accenderat, prohibetur Dominum tangere [100 1Kb] . Joannes etiam Baptista, quo major inter natos mulierum, testimonio Christi, non surrexit, vertici Salvatoris angelicis potestatibus tremendo manum veretur apponere [1 1Kb] : et filius plorationis aeternae, manu sacrilega, et ore polluto sacramentum, in quo vita aeterna est, recipit, ipsumque sibi damnabiliter incorporare, aut potius incarcerare praesumit. Prius per poenitentiam, et longum usum erat expianda omnis iniquitas, ut perveniretur ad cornu altaris, id est, ad tanti gratiam sacramenti. Lavabo, inquit, Propheta, manus [Col. 0362A] meas, id est, opera, et sic circumdabo altare tuum, Domine [2 1Kb] . Et idem: Emitte lucem tuam, et veritatem tuam: ipsa me deduxerunt, et adduxerunt in montem sanctum tuum, et in tabernacula tua: et sic introibo ad altare tuum, Domine [3 1Kb] . Lavandi sunt equidem omnes interiores affectus. Nam in Levitico, antequam offeratur hostia, diligenter omnia ejus intestina lavantur [4 1Kb] . Apparuit Dominus Moysi [5 1Kb] , apparuit et Josue [6 1Kb] , praecipiens utrique ut solveret calceamenta de pedibus suis: calceamenta quippe fiunt de pellibus mortuorum animalium. Terribilis vero locus est, in quo Deo Patri ejus Unigenitus immolatur: ideo quisquis accedit ad tantae sanctificationis ministerium, necesse prius habet deponere omnem immunditiam operum mortuorum. Res difficilis [Col. 0362B] et ardua est, ministrare in sacerdotio, animas regere, et, juxta verbum Salomonis, mittere se in turbam populi, et alligare sibi peccata duplicia [7 1Kb] . Verbum enim Domini est: Sacerdos meus, qui unctus est, si peccaverit, delinquere faciet populum meum [8 1Kb] . Super quem locum B. Gregorius [9 1Kb] dicit: Scire sacerdotes debent, quod si perversa perpetrant, tot mortibus digni sunt, quot subditos ad suae perditionis exempla transmittunt. Et quis novit opera sua? quis scit utrum amore, an odio dignus sit [10 1Kb] ? Delicta quis intelligit? Pravum est cor hominis, et incrustabile [11 1Kb] , abyssus profunda, tenebrosa et inexplorabilis est conscientia peccatoris. Nam, ut de caeteris taceam, si discussero et scopavero [Col. 0362C] spiritum meum, si lavero me nitro, et multiplicavero mihi herbam borith [12 1Kb] , sordibus intingit me Dominus [(59) 14Kb] . Sic a mortuo perit lavatio, sic lavo laterem, et dum plus sordes excutio, plures excessus inveniens, quos nondum plene, sicut debui, planxi, mihi ex ipsa criminum recordatione sordesco. Ideo tanti sacramenti majestate deterritus, insufficientiam sanctitatis, quam ille gradus exigit, meticulosus allego. Certe Moyses jam electus in ducem populi, et ad Pharaonem mittendus: Jeremias [13 1Kb] etiam vocatus a Domino, ut populum rebellem erudiat, humiliter se excusant. Nec dubium est, quin [Col. 0363A] tantum praeemineat sacerdotalis dignitas officio veterum Patrum, quantum res spei, substantia umbrae, quantum promissionibus exhibitio veritatis. Isaias vero, Domino quaerenti quem mitteret, ministerio praedicationis se offerens, prius calculo purgatur altaris [14 1Kb] . Nemo enim aptus est ministeriis spiritualibus, donec sancti Spiritus ardore purgetur. Ob reverendam hujus ministerii eminentiam, B. Marcus, cujus cor et linguam Dominus sancti Spiritus igne purgaverat, quasi tamen adhuc imperfectum suum sentiens pollicem sibi abscidit, ne ad sacerdotium cogeretur. Legimus, quod cum B. Ammonius ad regimen populi traheretur invitus, aurem sinistram ferro sibi radicitus secuit, dicens: Lex divina neminem praecisa aure permittit fieri sacerdotem. [Col. 0363B] Reversi sunt ergo clerus et populi ad Timotheum tunc temporis patriarcham, qui Ammonium, non solum si auribus mutilatus, sed si naribus truncatus esset, propter sanctitatem ipsius censuit promovendum. Revertentibus illis, et iterum trahentibus virum Dei, atque cogentibus: Linguam, inquit, meam, propter quam vobis placeo, si me ulterius cogitis, propriis dentibus amputabo; et sic tandem sibi relictus est. Ad haec Paulus Eremita, Antonius, Apollonius, Mutius, Hilarion, Paphnutius, et uterque Macharius, et Arsenius, beatus etiam Benedictus, caeterique viri nominatissimae religionis, quorum memoria in benedictione est, nunquam gradum sacerdotii attigerunt; in sua [Col. 0363C] tamen simplicitate salvati sunt. Sicut enim [15 1Kb] B. Odilo Chuniacensis abbas in exhortationibus scribit, istorum singuli una hora diei, Dominicae passionis, nostraeque redemptionis beneficia quasi in fasciculum memoriae devote ac fideliter colligebant, et sic in timore et humilitate, haec ad fruendum suaviter, firmiter in sua conscientia recondentes, corpus Domini spiritualiter manducabant. Sic Dominus praecipit apostolis dicens: Hoc facite in meam commemorationem [16 1Kb] . Et adjungit abbas: Sicut enim sacramentum quandoque indignus, sic rem sacramenti non recipit, nisi dignus. Voce humana explicari non potest, cum quanta devotione confici, cum quanta cautela dispensari, cum quanta reverentia suscipi debet corpus Christi. Conficere [Col. 0363D] vereor, quod affecto suscipere; nam cum utrobique pura conscientia exigatur, tamen vita perfectior, et conversatio eminentior propter varias illius ordinis circumstantias a sacerdote requiritur. Utinam [Col. 0364A] modernorum sanctitas tanta esset, ut aemulandae virtutis exemplo nobis desiderabilem appetitum sacerdotalis gradus immitteret. Praeterea Leviticus ordo non omnino immunis est ab onere, nam districte ad exactissimam tenetur observantiam honestatis. Unde Apostolus in Epistola ad Timotheum: Diaconos, inquit, oportet esse pudicos, ut episcopos, non bilingues, non multo vino deditos, non turpe lucrum sectantes [17 1Kb] . Ex quibus aperte colligitur, quod continentia, quod sobrietas, et circumspectae vitae custodia diaconis indicta sit; quod praecidenda est ab eis omnis ambitio, et omnia, in quibus temporalis lucri turpitudo versatur. Loquitur Dominus ad Moysen, dicens: Non eligatur sacerdos, aut Levita, nisi qui dixerit patri suo et matri suae: Nescio [Col. 0364B] vos [18 1Kb] . In quo amputatur non solum occasio culpae, sed affectio parentelae. Ideo et ego elongavi fugiens [19 1Kb] a parentibus meis; nondum tamen in hac peregrinatione mea valeo ad plenum oblivisci populum meum et domum patris. Cum juxta institutionem Apostolicam [20 1Kb] pertineat ad ordinem Leviticum ministrare mensis; et nihilominus annuntiare verbum Dei: magnum mihi est, et super conatus meos sufficienter implere diaconum. Saepe a juventute mea me domini mei Cantuarienses archiepiscopi monuerunt instantius, ut promoveri ad sacerdotium consentirem. Ego autem sollicitus exspectabam, ut vel opportuna exsilii vel martyrii occasio se offerret, quatenus exemplo B. Thomae in arena hujus mundi pugnantibus devotus assisterem; [Col. 0364C] beatique Laurentii vestigia humiliter adorans, Levitici gradus officium publice profiterer, et dicerem domino ac patri, si forte ad pugnam sine me festinaret: Quo progrederis sine filio, pater? quo sacerdos sine ministro properas? experiere certe utrum idoneum ministrum elegeris, cui commiseris Dominici corporis et sanguinis consecrationem [(60) 1Kb] . Nobis enim diaconis consecratio illius salvatricis hostiae committitur, non ut conficiamus, sed ut conficientibus humiliter assistamus. Et quae absurditas est, si diaconi, et maxime archidiaconi in suo ordine perseverent? Nam hunc ordinem archidiaconatus canonica censura praescribit; et sicut episcopatui presbyteratus annexus est, sic et archidiaconis [Col. 0364D] diaconatus ordo quadam consequentia inseparabili counitur. Ideo simplices diaconi, urgente necessitatis vel utilitatis instantia juxta Carthaginense concilium ad eminentiores ordines [Col. 0365A] possunt cogi; sed quod ad hoc de jure arctari possit archidiaconus, nunquam legi. Imo e diverso B. Gregorius [21 1Kb] praecipiendo decrevit Natalem episcopum Salonitanae Ecclesiae, et usu, et honore pallii destitui, quia Honoratum ejusdem Ecclesiae archidiaconum invitum fecerat in presbyterum ordinari. Inter caetera vero, quae circa similem casum scribit Simplicius papa Joanni Ravennati archiepiscopo, haec verba leguntur [22 1Kb] : Privilegium dignitatis meretur amittere, qui permissa sibi abutitur potestate. Ideoque denuntiamus, quod si posthac aliquid tale praesumpseris, et aliquem, seu episcopum, seu presbyterum, vel diaconum invitum facere posse credideris, ordinationes Ravennatis Ecclesiae, vel Aemiliae tibi noveris auferendas. Salva vero pace [Col. 0365B] et reverentia Gelasii papae, hi qui in sacro eloquio exercitatos habent sensus, vel non approbant, vel reverentia filiali se excusant, quod ab eo scriptum est, ut videlicet illis, qui sacerdotium differunt, aut a susceptione illius ordinis se excusant, minores honoribus et stipendiis praeferantur, ut honorem, quem fugerant, appetere nitantur, et quaestum. Sane non honor, aut quaestus debet esse ordinis occasio, sed Christi charitas, et animae salus. Gregorius in Registro [23 1Kb] quemdam episcopum comminando redarguit, eo quod archidiaconum suum reclamantem ad sacerdotium promovisset. Illi vero epistolae quaedam interserit, dicens: Sicut justum est, ut nemo credere [(61) 1Kb] compellatur invitus, ita [Col. 0365C] censendum puto, ne quis a sui ordinis gradu desistere compellatur. Porro dignitatis turbato ordine, archidiaconi hodie sacerdotibus praeeminent, et in eos vim et potestatem suae juridictionis exercent. Eapropter archidiaconum in presbyterum promoveri non est honorem ejus augeri, sed minui. Licet enim in adeptione potioris gradus possit in quibusdam; sicut tetigimus, locum habere coactio, tamen quod quis a superiori statu descendere compellatur, expresso scimus contraire decreto. Sicut apertissime liquet ex epistola Gregorii papae [24 1Kb] ad Joannem Syracusanum episcopum, quae sic incipit: Quorumdam ad nos relatione pervenit. Et ex illo noto et solemni capitulo Augustini [25 1Kb] : Displicet tibi. Quomodo ergo destituetur quis a gradu, [Col. 0365D] quem canonice adeptus est, maxime cum ex ipsa destitutione decrescat? Nam in Cabilonensi concilio jure communi sancitum est ne quod aliquis legitime [Col. 0366A] obtinuit, nisi gravi culpa interveniente, amittat. Hic vero quaedam honoris amissio est; nam, si diligentius attendatur archidiaconorum praeeminentia, et depressio simplicium sacerdotum, quaedam degradationis species est in archidiaconis ista promotio. Ut autem de jure civili quaedam ad propositum a similibus inducamus, Ulpianus [26 1Kb] disputans de curatore bonis dando, refert Cassium scribere, neminem invitum cogendum fieri curatorem; et subjungit: voluntarius ergo quaerendus est. Credo autem, quod sacerdotes animarum curatores sunt. Unde et Ambrosius dicit: Necesse est ut munda sit sacerdotis manus, quae salutem animae curat. Et Salomon: Maxima peccata cessare faciet curatio [27 1Kb] . Item compellere aliquem ad tirocinium, [Col. 0366B] Justinianus [28 1Kb] inter turpitudinis causas enumerat; nam et hoc ipsum crimen concussionis importat. Quae ergo ratio est, ut archidiaconus sub tanto discrimine animae sic ascendere aut potius descendere coarctetur? Apostolus quidem monet, ut unusquisque in sua vocatione permaneat [29 1Kb] . Et ad Ephesios [30 1Kb] loquens juxta distributionem sancti Spiritus, in Ecclesia Dei officia diversae professionis assignat, ut regina stans a dextris Sponsi multiplici varietate ordinum sit ornata. In figura hujus rei Dominus in libro Numeri [31 1Kb] circa tabernaculi ministerium diversa distinguit officia, ut sint alii Levitae, alii Meraritae, alii Gersonitae, alii Caathitae, alii vero Aaronitae. Nec erat ibi ordinum [Col. 0366C] alteratio, ut unus ordo ad alterum transiret, nisi hoc urgentissima ratio dispensationis exigeret. Postremo nullus sibi honorem, sed qui vocatur a Domino tanquam Aaron [32 1Kb] ; et ideo forte adhuc inter Levitas, et non inter Aaronitas sors et conditio vestra esset, nisi Dominus dixisset vobis: Amice, ascende superius, [33 1Kb] , et sic vos pontificalibus infulis induisset. Benedictus autem Dominus, qui elegit vos in sacerdotem sibi, sufficientem et idoneum ad dandam scientiam salutis plebi ejus, ad praedicandum annum placabilem Domino, ad benedicendum populis in monte Garisim, efficacem convertere incredulos ad prudentiam justorum, et parare Domino plebem perfectam. Vidimus quamplures in Ecclesia Romana in ordine diaconatus usque ad [Col. 0366D] aetatem decrepitam, et exhalationem extremi spiritus ministrasse. Certe dominus Coelestinus, qui hodie sedet, sicut ex ipsius ore frequenter accepi, in officio [Col. 0367A] levitae sexaginta quinque annos expleverat, antequam ipsum Dominus in summi pontificatus apicem sublimasset. Quare invitamur ad sacerdotium inviti? Certe Josue [34 1Kb] ponit in optione populi Israel servire diis Mesopotamiae, sive Deo. Et nos quidem liberi sumus; non enim accepimus spiritum servitutis, sed spiritum qui ex Deo est, in quo clamamus: Abba, Pater [35 1Kb] .---Ubi autem spiritus Dei, ibi libertas [36 1Kb] . Si in hoc spiritu Deus Pater est, et nos ergo filii. Si autem filii sumus, et liberi testimonio Christi vocati per Christum in libertatem gloriae filiorum Dei, ut simus filii et haeredes [37 1Kb] , filii quidem Dei per Christum, haeredes autem Christi per Deum. Nemo igitur, quaeso, archidiaconos invitos ordinare praesumat; coacta enim servitia Dominus non acceptat. [Col. 0367B] Nimirum obsequia, quae Deo impendimus, non ex opere sed potius ex voluntate pensantur. Scio autem quis dixerit: Voluntarie sacrificabo tibi [38 1Kb] . Et ego quidem homo sum, non asinus, ut spontaneus inviter ad onera, non compellar invitus. Solet quidem gentilium tyrannorum profana et efferata crudelitas sacrificandi necessitatem violenter indicere Christianis. Ego vero Christianus ad sacerdotium forte cogi potero, sed citra liberae ac devotae voluntatis arbitrium nullis unquam altaribus immolabo. Vale.



EPISTOLA CXXIV. AD WALTERUM ARCHIEPISCOPUM ROTHOMAG. [(62) 3Kb] . [A. D. 1195.]

ARGUMENTUM.---W. Rothomag. archiepiscopum, exsulantem [Col. 0367C] ab Ecclesia sua consolatur, ejusque fugam justam fuisse contra obtrectatores tuetur.

Reverendo Patri et domino WALTERO Dei gratia archiepiscopo Rothomag., suus PETRUS Blesen. Bathon. [Col. 0368A] archidiac., salutem et inter adversa constantiam.

Dum inter principes nostros grassaretur immanis hostilitas [(63) 1Kb] , vos tanquam mediator, tanquam angelus pacis, varios inter meatus et laboriosos frequentissime fecistis excursus. Eo tempore de pace aut turbatione vestrae Ecclesiae, nec etiam tenuissimus sermo erat. Triumphastis tandem de proposito, et per industriam vestram in tempore iracundiae fuistis reconciliatio. Tunc primum rumor insonuit, quod adhuc Ecclesia vestra tempestatis antiquae turbinibus vexaretur. Supervenerunt alii firmiter asserentes, quod dominus rex ad omnem unguem dissensionis illius scrupulum complanasset. Fuerunt etiam, qui dicerent: vos de provincia Rothomagensi [Col. 0368B] egressum in Alemaniam transmigrasse [(64) 6Kb] . Postremo retulerunt mihi secretius quidam de familiaribus vestris, quod dominus rex vos de partibus illis revocarat, et ad vestrae voluntatis arbitrium pacem Deo, et vobis honorabilem devotissimus offerebat. Tanta rumorum varietate suspensus inter eventus ambiguos anxius aestuabam. Scriptum est enim, rumoribus credi oportere, et non oportere. Quidquid autem coelestis dispensatio de vestra peregrinatione decrevit, mihi accessisset ad votorum plenitudinem si solatium vobis in hoc vestrae desolationis itinere praestitissem. Scio quam meritorium et commendabile sit apud Deum et homines, comitivam praestare amicis afflictis, et maxime dominis, ut quibus [Col. 0368C] in prosperis communicavimus, compatiamur et in duris. Peregrinante Noemi, Ruth Moabitis ab ejus latere non recessit [39 1Kb] . Quaerit Hieronymus [40 1Kb] , quid propter hoc retribuerit ei Deus? et subjungit: [Col. 0369A] Christus ex ea nascitur. Experimento noverunt Ecclesiae nostrae nuntii missi frequenter ad dominam reginam, penes quam eo tempore conversabar Vos etiam scire credideram quanto zelo, quantaque industria vestrorum saepius aemulorum machinamenta frustrassem. Teste Petro capellano ejus et concanonico nostro, quia vos et causam vestram multiplici ratione tuebar, ita quandoque excanduit in me, ut verecundiae muliebris oblita in spiritu Hecates vel Tisiphones contra me probris et contumeliis intonaret. Nunc etiam dominus Cantuariensis aegre fert absentiam meam, gratanter acceptat consortium meum, eique videtur honesta et utilis mea conversatio circa eum. Sive cum eo sum, sive cum [Col. 0370A] domino rege, vel cum alio sum, anima mea vobiscum est. Sane Jonathas cum patre suo Saul corporaliter versabatur, et erat anima ejus cum David [41 1Kb] . Cum autem Chusi Arachites David fugienti a facie Absalon [42 1Kb] , vellet praestare comitivae solatium, remisit eum cum Sadoch et Abiathar sacerdotibus, sciens quod residentia eorum circa Absalon fructuosior esset sibi, sicut postea rei exitus declaravit. Viderit prudentia vestra, quid expediat vobis, et mihi. Ego in vespera vitae meae sum. Votivum mihi est, novissimos dies meos offerre Altissimo, qui dies antiquos perdidi, quia perdite vixi. Utinam sic curratis, non quasi in incertum; sic pugnetis, non quasi aera verberans; sic cor vestrum stabiliatis [Col. 0371A] in Domino, ut sitis inter filios excussorum [43 1Kb] . Diligenter deliberate vobiscum, et juxta evangelicam parabolam [44 1Kb] sedentes, prius computate sumptus, et videte, si ei possitis cum decem millibus occurrere, qui cum viginti millibus venit ad vos. Qui ergo arripuistis opus fortitudinis, fundate intentionem vestram in lapide adjutorii, stabilite vos in fundamentis Sion, et animum vestrum adversus omnes persecutiones et injurias ad solidum conquadretis. Videte quod solus Christus, qui summa justitia est, sit in causa tanti propositi. Verbum enim B. Petri est: Si pro Christo patimini, beati [45 1Kb] . Et adjungit: Nemo ex vobis patiatur, ut fur, aut alienorum appetitor [46 1Kb] . Mortem siquidem pretiosam facit in confessoribus vita, in martyribus causa. In omnibus [Col. 0371B] ergo vexillum Christi, et titulum innocentiae praeferatis. Novi magnanimitatem vestram; et scio, quia vestro magno cordi nihil est magnum, nihil grave vel arduum. Ecclesia quidem, quae est mater nostra, libera est, sed hodie cogitur ancillari cum Agar [47 1Kb] . Ideoque migratis, ne videatis Ecclesiae vestrae mala, sicut propheta [48 1Kb] lamentatur, et dicit: Migravit Judas propter afflictionem et multitudinem servitutis. Sed cum Dathan et Abiron turbae populares absorbeantur a terra [49 1Kb] , et descendant in infernum viventes, qui irritare praesumunt Aaron sanctum Domini, qui insurgunt adversus Dominum, et adversus Christum ejus. Jam per ipsos operatur Antichristus mysterium iniquitatis. Vos autem viriliter [Col. 0371C] agite, et confortamini, recolentes, quod in Proverbiis legitur, quia nomen Domini maxima fortitudo [50 1Kb] ; justus autem de angustia liberabitur, et tradentur impii pro eo [51 1Kb] . Ipsi nunc jactitant se praevaluisse in vanitate sua, quorum gaudium, ut verbo Job utar, est ad instar puncti [52 1Kb] , quorum finis interitus [53 1Kb] , quorum sepultura sepultura asini [54 1Kb] , quorum retributio ignis et vermis. Inauditum est quod Ecclesiae persecutores ultricem illius manum evaserint, qui potentes potenter punit, qui semper superborum et sublimium colla propria virtute calcavit. Nam si ad tempus supra dorsum justi fabricare peccatores permittit, ei coronam gloriae ex ipsa impiorum malleatione componit. De his autem, qui sacerdotibus Domini sunt rebelles scribit Amos [Col. 0371D] propheta [55 1Kb] , et dicit: Uxor tua in civitate fornicabitur, filii ac filiae tuae in gladio cadent, terra tua in funiculo metietur. In terra polluta morieris, et populus tuus de terra sua captivitate migrabit. Quidam de familiaribus nostri principis fugam vestram detractorie arguunt, et ea quae vobis dictat amor justitiae elationi mentis ascribunt. Sic de suorum dentium sanitate gaudeant, sicut ista ex affectu filiali pronuntiat. Certe nemo sapiens vestrum [Col. 0372A] causatur egressum: docet enim Dominus de una civitate in aliam fugere [56 1Kb] . Ipse quandoque a Judaeorum facie se abscondit [57 1Kb] , et ejus imitator Apostolus persecutores suos in sporta demissus evasit [58 1Kb] . Sancta vero est et Deo accepta elatio, contra malitiam superbiae, divitias et honores, atque principum familiaritatem propter justitiam contemnere; nobilis superbia est, nobilissima vero, si ipsa confusio contemnatur inconfusibiliter propter Christum, qui sicut Apostolus scribit [59 1Kb] , proposito sibi gaudio sustinuit crucem confusione contempta. Apostolis et apostolicis viris a Domino dictum est: Fortitudinem gentium comedetis, et in gloria eorum superbietis [60 1Kb] . Sapientia etiam in libro sui nominis dicit: Apud me sunt opes superbae, et gloria [61 1Kb] . Vos autem hanc [Col. 0372B] habere superbiam quibusdam viva voce respondi, et quia in transitu festinabant, ego eos persecutus sum litteris, quae adhuc exstant, in quibus animi vestri dotes aperte descripsi, et qualiter vobis olim lenocinante dignitatis fastigio, et prosperitatis aura statum conscientiae vestrae ventosae laudis extollentia movere non potuit; sed eratis, sicut Petrus apostolus docet [62 1Kb] , forma gregis in populo, vestrisque subditis secure cum Paulo dicere poteratis: Non, quia dominamur fidei vestrae, sed adjutores sumus gaudii vestri [63 1Kb] ; non ambuletis in magnis et mirabilibus super vos; quodam enim eleganti artificio ministrandi in divitiis et honoribus sensistis humiliter, et omnem in potestate gloriam repressistis. [Col. 0372C] Si ergo detractores, sicut Apostolus dicit [64 1Kb] , Deo odibiles vos depravant, recolite verbum Isaiae [65 1Kb] , dicentis: Opprobria et blasphemias eorum ne timueritis, in proximo est, ut obstruatur os loquentium iniqua. Adhuc respondebitis exprobrantibus vobis verbum: Non est servus major domino suo [66 1Kb] . Christus pro nobis opprobria non erubuit; nec vobis erubescenda sunt pro Christo. Si perversa malignitas subvertere cogitat Ecclesiae dignitatem, cogitat e contrario Deus eam in statum erigere meliorem; nec dubium est quin cogitatio divina praevaleat. Juravit enim, Dominus exercituum dicens: Si non, ut cogitavi, ita erit, et quomodo mente tractavi sic eveniet [67 1Kb] ; si totum mare hujus saeculi contra Ecclesiam fervens ebulliat et feratur in impetu, Christus [Col. 0372D] ambulat super aquas; ventique et mari obediunt ei [68 1Kb] . Quod si Christus in navi dormiat, excitetur orationibus clamantium: Exsurge, quare obdormis, Domine? Tempore diluvii concussa inundationibus arca erecta est in sublime. Ejus enim concussio, ipsius erectio est; quia sicut B. Hilarius dicit [69 1Kb] , proprium est Ecclesiae, ut tunc vincat, cum laeditur; tunc intelligat, cum arguitur; tunc secura sit, cum deseritur; tunc obtineat, cum superata videtur. [Col. 0373A] Arca foederis [70 1Kb] quandoque ab allophylis capta et posita juxta Dagon a virtutibus non cessavit, tandemque in Jerusalem cum multa exsultatione reducta est. Rogo igitur, ut non deficiat nobilis conscientiae vestrae status, sed ponite cor vestrum super vias vestras. Si audieritis superbiam Moab [71 1Kb] , scitote, quia major est superbia ejus, quam fortitudo ejus. Sane, in quo judicio quis judicaverit, judicabitur, et mensuram recipiet pro mensura. Spiritus Sapientis est, qui dicit: Per quae peccavit quis, per haec et punietur [72 1Kb] , Pharao submersus est, qui submerserat infantes Hebraeos [73 1Kb] . Goliath occisus est gladio, quo David appetierat [74 1Kb] . Aman in cruce suspensus est, quam paraverat Mardochaeo [75 1Kb] . Si vestra spes in Christo radicata est, convalescet ad [Col. 0373B] palmam, fructificabit ad gloriam. Deus autem, qui vos virtute praecinxit ad bellum assistendo, instruendo, confortando vos promoveat ad triumphum. Vale.



EPISTOLA CXXV. AD EUMDEM.

ARGUMENTUM.---Monet eumdem, ut in exsilio suo otium sedulo fugiat, lectionique divinarum litterarum et orationibus, quarum utilitates hic describit, vacet.

Reverendo Patri et domino WALTERO Dei gratia Rothomag. archiepiscopo, suus PETRUS Blesen. Bathon. archidiac., salutem et desolationis solatium.

[Col. 0373C] Monueram vos frequentibus epistolis ab occupatione curiali desistere et redimere tempus, quia dies mali sunt [76 1Kb] ; nescio tamen, si commonitorias illas receperitis; mihi enim non nisi semel, et breviter respondistis. Benedictus autem Dominus, quia tandem extorsit necessitas, quod non poterat obtinere devota supplicantis humilitas. Detinebant vos, administratio dignitatis regisque familiaritas, et caetera, sicut Apostolus dicit, impedimenta hujus mundi, quae, quasi compedes aurei, etsi minus displiceant, magis nocent. Non sustinet Dominus tempus poenitentiae debitum curiositati ulterius indulgeri, et quem lectioni et orationi vacare divina mansuetudo monuit, coactio ejus violenta induxit. [Col. 0373D] Sic loquitur Dominus per prophetam: Vivo ego, dicit Dominus, quia in manu forti, et brachio extento, et in furore meo regnabo super vos, et subjiciam vos sceptro meo, et inducam vos in vincula foederis mei [77 1Kb] . Donum quidem Dei perfectum est, et descendens a Patre luminum [78 1Kb] , quacunque ex causa vacare et videre quam suavis est Dominus [79 1Kb] . Quia ergo exercitatum habetis in sacro eloquio intellectum, habeatis in tribulatione malorum et dolore sacrae Scripturae solatium. Scriptura est cithara David, [Col. 0374A] per quam Saulis insania temperatur [80 1Kb] . Scriptura est vomer Samgar aratorius [81 1Kb] , quo terra nostri cordis excolitur, quo sexcenti sternuntur Philistaei, et in fugam alii convertuntur. Haec est maxilla asini, in qua Samson sitiens reficitur, et mille allophyli occiduntur [82 1Kb] . Sit ergo sacra lectio vobis cibus, gladius, medicina, requies. Cibus, quia non in solo pane vivit homo, sed in omni verbo quod procedit de ore Dei [83 1Kb] ; nec tantum cibus, sed vita et spiritus, sicut Veritas dicit: Verba quae ego loquor, spiritus et vita sunt [84 1Kb] . Haec est mensa tabernaculi contra aquilonem posita [85 1Kb] , ut quisque omnes tentationes in ea securas excipiat, sicut scriptum est: Posuisti in conspectu meo mensam adversus eos, qui tribulant me [86 1Kb] . Si autem consistant adversum vos castra, [Col. 0374B] si exsurgat adversum vos praelium, sit in manibus vestris gladius Spiritus sancti, quod est verbum Dei. Si infirmantur genua vestra, si dissolutae sunt manus, si moti sunt pedes, si effusi sunt gressus vestri, confidite quia verbo Domini coeli firmati sunt. Si anima obdurescit ad lacrymas, et coelum aeneum dederit Deus, ut ros spiritualis, aut pluvia non descendat, emittet Dominus verbum suum et liquefaciet ea, et in verbo emittet spiritum, et fluent aquae; imo fluent aromata ipsius, ut conversatio vestra, et vestrorum odorem suavitatis effundat. Non sitis in exsilio otiosus, nisi negotium animae otium censeatis. Otium enim sine litteris, Hieronymo teste, mors est, et vivi hominis sepultura. [Col. 0374C] Vacatio a sollicitudinibus saeculi, otium est, de quo Salomon dicit [87 1Kb] : Sapientia scribitur in otio, et qui minorantur actu percipiunt eam. Ideo discipuli Domini in Sabbato, in die scilicet otii, transeuntes per sata fricabant spicas, et vescebantur eis [88 1Kb] . Subtiliores enim sententiae de occultis educuntur in tempore cessationis, quibus animae saginantur. Porta, quae in Ezechiele [89 1Kb] respiciebat ad Orientem, non aperiebatur, nisi in Sabbato. Anima enim sabbatizante a concupiscentiis saeculi, Sapientia Dei liberius inquirenti se aperit, familiarius autem pariter conversantur contemplatio et oratio. Urgente namque necessitatis instantia, viriliter ad orationis arma currendum est. Nam Israel miseriarum cumulo ingruente ad tabernaculum foederis properabat. Orationis [Col. 0374D] efficacia magna est. Iratus erat populo suo Dominus [90 1Kb] , stetitque Moyses in confractione, et placatus est Dominus. Pugnabat Israel contra Amalech, Moyse erigente manus praevalebat Israel, eo autem remittente manus Amalech obtinebat [91 1Kb] . Quidam justus credens se orationibus a malignitate detrahentium liberari dicebat: Pro eo, ut me diligerent, detrahebant mihi; ego autem orabam [92 1Kb] . Quam multum valeat deprecatio justi, manifestat Eliae oratio, [Col. 0375A] qui coelum pro arbitrio suo ad beneficium pluviae claudit et aperit [93 1Kb] . Oratio, quae assidue fiebat ab Ecclesia pro Petro, eum a vinculis liberavit. Et Christus Apostolis dicit: Vigilate, et orate [94 1Kb] . Vidua ab aliquo judice de adversario suo, mediante orationis instantia, obtinuit ultionem. Amicus evangelicus importunitate tres panes obtinuit [95 1Kb] . In Ecclesiastico de oratione scriptum est: Oratio humilis penetrat nubes, et non discedet, donec aspiciat eum Altissimus [96 1Kb] . Oratio autem suas circumstantias habet, instantiam, humilitatem, jejunium, et caetera munimenta virtutum. Propterea propheta dicit: Sicut pullus hirundinis, sic clamabo, meditabor ut columba [97 1Kb] . Unum noveritis, quia non nisi in oratione ejicitur daemonium, quo vexamur [98 1Kb] . Vos ergo [Col. 0375B] sicut Apostolus dicit: Sine intermissione orate [99 1Kb] , quandiu persecutio non est intermissa. Invalescente enim oratione cessabit quassatio; publicanus justificatus descendet, absolvetur peccatrix, et Chananaeae dicetur: Fiat tibi sicut vis [100 1Kb] . Ego autem in omnibus Ecclesiis, quibus vinculo fraternitatis, aut familiaritatis constrictus sum, orationum suffragia vobis devotus imploro.



EPISTOLA CXXVI. AD R. GLOCESTRIAE ABBATEM [(65) 2Kb] .

ARGUMENTUM.---Odonis nobilissimi viri in episcopum Parisiensem ex cantore Bituricensi electi vitam moresque, quod R. abbas petiverat, describit.

Reverendo Patri et domino R. Dei gratia Glocestriae abbati, P. Blesensis Bath. archid., salutem in [Col. 0375C] eo sine quo non est salus.

Quaeritis, utrum novum hunc Parisiensem episcopum [Col. 0376A] noverim, et quid de vita et moribus ejus sentiam, et quid de ipsius electione audiverim, vobis scripto petitis aperiri. Curiosi hominis est ista inquirere; sed scio quod vestri domini Henrici, beatae memoriae, nuper Wigorniensis episcopi amor et devotio, ista inquirere vos compellunt. Scitis enim quam placide, quam devote totus spiritus ejus requiescebat super Odonem cantorem Bituricensis Ecclesiae, eratque in votis et deliciis ejus ipsum cum fratre suo Bituricensi archiepiscopo, quoties se offerebat opportunitas, multiplici praeconio recensere. De vita ipsius quod novi, de ipsius autem electione referam quod audivi. Mauritio piae recordationis exempto de corpore mortis hujus [(66) 3Kb] , Parisiense capitulum de alterius substitutione tractabat. [Col. 0376B] Erant quidam filii, et haeredes Simonis Magi, qui licet religionis professores, multorumque inveterati dierum, cum pecuniis tamen, quas congregaverant, propter hoc a diebus antiquis se ad nundinas illius electionis accinxerant, et per quosdam Giezi successores titulum de contrahenda emptione frequentius iterabant. Porro in tam electa congregatione prudentum, versutia mercalis elusa est, et illis qui sola licitatione obtinere sperabant, et tanquam stipitibus veternosis, sterilibusque rejectis, ducti odore Odonis, quasi agri pleni, cui benedixit Dominus, eum sibi communi assensu pontificem rapuerunt in exsultatione universae terrae. Conglorior ejus gloriae, si qua tamen gloria ejus intelligi [Col. 0376C] potest, quem ad cathedram traxit invitum publicus favor communisque devotio. Electus quippe est votis [Col. 0377A] omnium, sed non suis, et commendabili quadam intrusione adeptus est dignitatem, quae tanto eum sequebatur instantius, quanto eam humilius fugiebat. Circa primitias studiorum ejus, et tyrocinia militiae scholaris adhuc infirma et rudia novi eum, et devote dilexi Parisios, ubi magis spirituali unctione, quam eruditione magistrali puer litteras rapiebat. Nam inter exercitia liberalium facultatum doctrina coelestis meliora ei charismata influebat. Propterea super senes intelligens, pueritiae dies antiquabat moribus, tempora praeveniebat meritis, et quod deerat aetati, virtutibus compensabat. Saepe retulit mihi secretius Petrus quidam de Verno paedagogus ejus, discipulus autem et familiaris meus, quam sollicite, quam devote, occulte tamen, et [Col. 0377B] raptim se in operibus pietatis adhuc puerulus exercebat. Eleemosynas vero frequenter condiebat lacrymis, et pietatis adipe, holocausta misericordiae impinguabat. Pueritiam salutaverat, cumque jam in ejus facie pubescentis adolescentiae lanugo vernaret, sedem apostolicam visitavit, eo scilicet tempore quo Gregorius octavus successit Urbano. Eram tunc in curia, et vidi, nec invidi, quod honor ei a summo pontifice, Patribusque conscriptis exhibitus non multum inferior episcoporum reverentia videbatur. Sane Spiritus sanctus bonarum mentium institutor, virtutum plantaria in eo multiplicabat usque in virum perfectum. Videns autem, quae a Deo donata sunt ei, coepit supererogare collatis. Cumque vas suum in sanctificatione et honore ab [Col. 0377C] infantia possedisset, insolentiam tamen carnis, et extraordinarios ejus motus, quadam praeeminentiae auctoritate cohibens, ipsam vigiliis, jejuniis, disciplinis ancillari cogebat. Sciebat enim continentiam optimam esse balsami speciem, quae carnem a corruptione conservaret. Alii currentes ad diripiendam praedam hujus saeculi, quaestum reputant pietatem; iste vero uberem redditum, quem in Anglia possidebat, prudenti consideratione dispersit, dedit pauperibus, tresque scholares indigos quidem, sed industrios et honestos propria exinanitione ditavit. Caeterum fidejussor pauperum Deus aliud ei beneficium tempestivum non sine magna fenoris accessione redhibuit; et quia super pauca fidelis fuerat, [Col. 0377D] eum supra multa constituit. Qui ergo, sicut lignum [Col. 0378A] quod ad humorem mittit radices, in Ecclesia Bituricensi fructificari coeperat, nunc Parisios a Domino transplantatur, ut fructum plus afferat, ut lucerna super candelabrum posita gloriosius cunctis irradiet, cujus lumen sub humilitatis modio sollicitus a communis famae palpebris abscondebat. In episcopum denique consecratus [(67) 1Kb] nomen suum, sicut publice dicitur, operibus interpretari non cessat, fidelisque sequester inter Deum et homines vota populi offert, et populo gratiam Dei refert, vigilantia jugi reducens in viam justitiae, quos inde versutus impostor abduxerat. Bituric. archiepiscopi frater est [(67*) 2Kb] , atque de illustrissimis principibus originem trahens, hinc regis Angliae consanguineus, inde Francorum regem linea generis propinquiore [Col. 0378B] contingit: suae tamen fastigium parentelae nobiliore quadam animi generositate fastidit, et ex ipsius contemptu, judicio eorum, qui rectius sapiunt, sui generis eminentiae plurimum superaddit. Vale.



EPISTOLA CXXVII. AD ODONEM PARISIENSEM EPISCOPUM. [A. D. 1197.]

ARGUMENTUM.---Petit amicitiam cum Odone novo episcopo a pueris contractam confirmari, eumque hortatur, ut suo officio episcopali faciat satis.

Reverendo Patri et domino Odoni Dei gratia Parisiensi episcopo, suus P. Bles. Bath. archid., salutem, et si quid dulcius aut desiderabilius est salute.

Inter desiderabilia hujus mundi quadam speciali [Col. 0378C] affectione versatur in votis meis ire et videre desideratissimam mihi faciem vestram. Credo enim, quod conscientia secura Deo cantare possitis cum propheta David: Qui timent te, videbunt me, et laetabuntur [1 1Kb] . Sed distantia interveniente locali, clausura etiam maris, et prohibitione majorum, coarctatur propositum aestuantis affectus citra limites facultatis. Teste Apostolo, charitas nunquam excidit: ideoque confidentius peto ut illa dilectio, quam mihi tenerior aetas primitiavit in vobis [(68) 1Kb] , a suae originis integritate non claudicet, sed aspirante dignatione vestra in commercium mutuae charitatis, et contractum amicitiae fortius convalescat. Sitis quaeso successor et continuator illius gratiae, [Col. 0378D] quam proximi et intimi vestri mihi super omnem [Col. 0379A] meritorum meorum exigentiam consueti sunt exhibere. Rex Angliae Henricus II, consanguineus vester, me primus in Angliam traxit, cujus munificam et magnificam manum frequenter expertus ex ipsius amissione didici quanta mihi obvenisset commoditas ex diuturnitate viventis. Surrexit autem novus Pharao, qui non cognovit Joseph; et utinam in tam longa peregrinatione mea nullus me hominum cognovisset! Eram quandoque de morte illustrissimi regis consternatus animo, et moerore confectus, atque Anglia salutata prae taedio animae alias transmigrassem, nisi domini Wigorniensis [(69) 1Kb] , et domini Dunelmensis [(70) 1Kb] , et archidiaconorum ejus tunc viventium grata et amplectenda familiaritas me ab illa et omnium desolationum molestia relevassent.

[Col. 0379B] Quae enim pressura ita gravis et importabilis esse posset, quam suo colloquio, auxilio, consilio et solatio tanti viri non levigarent; qui mihi tranquillabant omnes infortunii motus, et in terra peregrinationis meae patriam faciebant? Sed praecisa est velut a texente vita eorum, et crudelis sicaria mors me perimere credidit, in eis mihi surripiens vivendi solatium. Gratias autem ago Deo, qui adversus necessariae fatalitatis urgentias benigne pro afflictis excipiens suscitat, juxta verbum Amos, de filiis prophetas, et de juvenibus Nazaraeos [2 1Kb] . Pro patribus nascuntur filii [3 1Kb] , pullulatque de novo seges [Col. 0380A] gloriosa nepotum, et evanescentibus amicis veteribus novorum progenies adultiores et dulciores fructus amicitiae coalescunt. Quia igitur secundum nomen magnorum, qui sunt in terra, magnificavit vobiscum Deus misericordiam suam, qui fuistis magnus in minimis, sitis major in magnis; nunquam vestra nobilitas ab avita magnanimitate degeneret. Cordi magno nihil est magnum. Quaerite non datum, sed fructum; nec vobis vos, sed omnibus vivere cogitetis. Testimonio Pauli, Christus heri et hodie, ipse et in aeternum [4 1Kb] . Qui vos ad magna provexit, ad majora servavit. Expedit tamen, ut sitis indefessus exhibitor gratiarum, ut Deo detestabilis ingratitudo, nec etiam in modico circa vos praesumat irrumpere, sed ei semper vos offeratis obnoxium, [Col. 0380B] cujus beneficiis etiam angeli se impares recognoscunt. Vale.



EPISTOLA CXXVIII. AD GUILLELMUM ARCHIEPISCOPUM SENONENSEM [(71) 1Kb] .

ARGUMENTUM.---Queritur promissa ab archiepiscopo Senonensi aequo tardius praestari. Promiserat autem se eum in familiam suam recepturum, et beneficio ecclesiastico ornaturum.

Venerabili Patri et domino GUILLELMO Dei gratia Senonensi archiepiscopo, PETRUS Blesensis, salutem, et se totum ad pedes.

Exspectans exspectavi dominum meum diu, nec intendit mihi. Sperabam quod daret effectui verbum suum, et gratiam, quam mihi M. Gerardus [(72) 3Kb] ex [Col. 0381A] parte ipsius nuntiaverat operibus exhiberet. Eram in amaritudine multa, sed magister G. mihi grata et dulcia nuntiavit, ita quod secundum multitudinem dolorum in corde meo consolationes ejus laetificaverunt animam meam. Morosa quidem et incerta voti mei completio me quasi in frixorio decoquebat, et si diutius sic mecum viveretur, et in talibus esset vita spiritus mei, longe dulcius esset mihi mori quam morte continua vivendo torqueri. Verumtamen si non es oblitus misereri, si cogitas, ut complacitior sis adhuc, assigna tuis obsequiis meae residuum senectutis. Recordare quia venit tempus miserendi, quia venit tempus. Jam advesperascit mihi, et vitae meae inclinati sunt dies [5 1Kb] : ut verbis Job utar, rugae meae testimonium dicunt [Col. 0381B] contra me, et canities annuntiat senectutem [6 1Kb] . Me ad obsequium suum plerique magnates promissionibus suis et donis alliciunt, sed vestra promissio, et nativi dulcedo aeris me fortius trahunt, et maxime praebendae Carnotensis desiderium, in quo mihi spem dedistis, et ideo uberes et certos redditus vestrae nudae pollicitationi posthabui. Nam, ut verbo Gedeonis utar, melior est mihi racemus Ephraim, super vindemiis Abiezer [7 1Kb] . Melior est mihi dies una in atriis tuis super millia [8 1Kb] . Melior est mihi et acceptior apud vos mediocritas, quam apud alios divitiarum effusa infinitas. Quoniam igitur impendistis hactenus animam meam, nec ullam per nuntium meum de vestra voluntate certitudinem reportavi, ne cor meum ulterius fluctuet in incerto, ibo et [Col. 0381C] visitabo quem diligit anima mea. Dominus autem qui pascit me a juventute mea prosperum faciat iter meum, et adimpleat me laetitia cum vultu tuo, quia vultum tuum, domine, requiram. Vale.



EPISTOLA CXXIX. AD R. AURELIANENSEM ARCHID.

ARGUMENTUM.---Graviter invehitur in R. Aurelianens. archid. quod pestem Simoniacam in Ecclesiam induxerit, eamque multis exemplis ostendit esse exsecrabilem.

Charissimo domino et amico R. archid. Aurelian., magister PETRUS Blesensis, salutem in auctore salutis.

In te, dum esses parvulus, generosae indolis primitias admirabar; verumtamen in agro, quem [Col. 0381D] exactissima diligentia colueram, inimicus homo superseminavit zizania, unde et injecta semina diligentiae doctrinalis, de quibus incrementa frugum justitiae fiducialiter exspectabam, in lolium tribulosque degenerant. Hanc, quaeso, exhortatiunculam meam, amice charissime, cum aequanimitate sustineas. Moneo enim te, si forte exaudias, si forte velis avellere iniquas plantationes, radicesque vipereas, quas non plantavit Pater meus coelestis, ideoque tanto fortius explantandae sunt, quanto enormius sunt plantatae. Non parcam tibi, ut parcat [Col. 0382A] tibi Deus; licet sis major me, et eminentior dignitate, frater tamen meus es. Nolo ut vox fraterni sanguinis clamet ad Dominum contra me. In tertio Regum dicit Dominus ad filium prophetae: Quia dimisisti virum dignum morte, erit anima tua pro anima illius [9 1Kb] . Ad omnes etiam se porrigit verbum istud Jeremiae dicentis: Maledictus qui prohibet gladium suum a sanguine [10 1Kb] , id est ab interfectione peccati. Solebas tibi consuere perizomata de foliis, id est de lenitate adolescentiae tuae, et aetatis lubricum allegare ad excusandas excusationes in peccatis, sed jam in aetatis virilis plenitudinem evasisti, Aruerunt folia, quae vitae turpitudinem obtegebant, imo (quod deterius est) in palpebris famae communis tuos enormes actus publice et patenter exponis, [Col. 0382B] ut tibi conveniat, quod scriptum est: Peccatum suum sicut Sodoma praedicaverunt [11 1Kb] . Verbum autem prophetae est: Nolite ascendere in Galgala, et ne ascendatis in Bethaven [12 1Kb] : in quo prohibemur nostrum publicare peccatum, ne simus aliis ruinae occasio, et perditionis exemplum. Osee propheta sub typo Israel alloquitur ad animam publice delinquentem, dicens: Si deliquisti Israel, non delinquat saltem Juda [13 1Kb] . Utinam lectioni assuesceres! frequens enim lectio mores eliminaret incultos, et regulam debitae correctionis induceret. Certe Josias rex Juda, cum in ejus praesentia Deuteronomium legeretur, licet puer esset, audiens comminationes legis, timore percussus est, scissisque vestibus sedit, et flevit coram Domino, eo quod non observasset [Col. 0382C] praecepta ipsius [14 1Kb] . Percussit itaque foedus coram Domino quod ambularet in omnibus praeceptis ejus, ejecitque omnia vasa immunda de domo Domini, altaria etiam lucosque destruxit. Tu vero sordes avaritiae, et immunditias Simoniae ab Ecclesia Dei non ejicis, sed inducis: cum scias Dominum adversus venalitates hujusmodi graviter excanduisse, et tanquam abhorrendas abominationes in animalibus ejecisse flagellis. Et nunc acuit, ut fulgur, gladium suum, ut carnes devoret gladius ejus, ignisque consumat usque ad inferni novissima. Tetendit arcum suum, et in eo paravit vasa mortis adversus eos quos posuit capita et cardines aliorum. Verbum Amos prophetae est: Vidi Dominum [Col. 0382D] stantem super altare, et dixit: Percute cardinem et amoveatur subliminare ejus. Avaritia enim in capite omnium: et ego interficiam eos gladio [15 1Kb] . Avaritia haec Simoniaca ipsa est vermis, et interficiens, bruchus pessimus, aerugo et tinea cordis, quae bona omnia aeruginat et consumit.

Nobilis ecclesiae [16 1Kb] quondam venerabile nomen
   Prostat, et in quaestu pro meretrice sedet.
Et unde tibi, amice charissime, obrepsit haec pestis? Quis te fecit discipulum Simonis, et Giezi successorem? Quis te constituit emptorem leprae et spiritualis [Col. 0383A] olei venditorem? Non poterant tibi sufficere redditus canonice acquisiti, et ecclesiasticae facultates, nisi aedificares Sion in sanguinibus, atque venalitate exsecrabili, et damnabili quaestu divitias congregares? Usu et experientia quotidiana cognovimus spiritualium venditores, quanto

Plures opes accumulant, tanto
majori semper egestate confundi.

Non habet eventus sordida praeda bonos.
Et ideo quandoque

   Quaecunque maligne
Traxit avaritia luxu pejore refundit [17 1Kb] .
Achan de anathemate Jericho tulit, et lapidatus est [18 1Kb] . Core spirituale officium usurpavit, et igne coelitus misso consumptus est [19 1Kb] . Jason ab Antiocho [Col. 0383B] sacerdotium emit [20 1Kb] , et exstinctus est ignis quem accenderat Jeremias [21 1Kb] . Saul munera detulit ad prophetam, et in ira Dei constitutus est [22 1Kb] . Jeroboam omnibus, qui manus ei implebant, sacerdotium conferebat, et domus ejus subversa est [23 1Kb] . Balthasar, quia vasis tabernaculi abutebatur, captus et occisus est [24 1Kb] . Dathan et Abiron a terra absorpti sunt, quia spirituali officio sunt abusi [25 1Kb] . Deterreat te, quaeso, lapidatio Achan, incendium Core, lepra Giezi [26 1Kb] , et pecunia Simonis [27 1Kb] , reprobatio Saulis [28 1Kb] , subversio domus Jeroboam, ruina Dathan et Abiron, exstinctio ignis sub Jasone. Ille ignis est Spiritus sanctus, qui per malitiam in vobis exstinguitur; ideoque scriptum est: Spiritum nolite exstinguere [29 1Kb] . Cedat tibi ad documentum discrimen alterius, et non tuum. [Col. 0383C] Aliorum poena te instruat, ne similiter puniaris. Mulctato enim pestilente, sapiens sapientior erit [30 1Kb] ; lavabitque justus manus suas in sanguine peccatoris.



EPISTOLA CXXX. AD JOANNEM CARNOT. EPISCOPUM.

ARGUMENTUM.---Purgat se calumnia quorumdam, qui divulgarant eum contra Joan. episcopum Carnotensem, pro praepositura Carnotensi subsidia regum, comitum, et papae implorasse. Nepotem episcopi in gratiam receptum gaudet, et se ei deditissimum ob beneficia accepta declarat.

Dilectissimo Patri suo et unico redemptori suo post Deum, JOANNI Dei gratia Carnotensi episcopo, PETRUS Bles. Cantuar. archiepiscopi cancellarius, salutem in vero salutari.

[Col. 0383D] Audivi, et turbatus sum vehementer, quia quidam detractores Deo odibiles, sicut dicit Apostolus [31 1Kb] , vestrae gratiae serenitatem mihi obnubilare conati sunt, ex bonitate vestra sumentes occasionem malitiae, ut [Col. 0384A] quia vos Altissimi misericordia votis meis quandoque facilem et benignum exhibuit, simili, imo longe, dissimili facilitate vos contra me possint ad odium inclinare [(a) 1Kb] . Ausus est susurro et bilinguis mihi turpitudinem negotiationis imponere, existimans inique quod essem sui similis. Si enim in rebus ecclesiasticis cognovi negotiationem, non introibo in potentias Domini memoreturque injustitiae meae sollus et non misericordiae suae. In coelis Christum, in terris habeo conscientiam innocentiae meae testes, ut in ore duorum aut trium testium stet omne verbum. A praeposito domino Roberto nepote vestro, praeter cujus conscientiam nihil factum est, veritatem diligentissime inquiratis, cujus testimonium contra me invoco, quia sicut publice dicitur, [Col. 0384B] citra tamen meritorum meorum exigentiam, gravissime offensus est mihi. Nomen enim meum multipliciter attentavit lingua dolosa et elongavit a me amicum et proximum. Verumtamen salvum faciet Dominus filium pauperis, et humiliabit calumniatorem, et mendaces ostendet, qui maculaverunt innoxium. Illud in stuporem mihi vertitur, et super omnia in dolorem, quod circumspectissimae prudentiae vestrae potuit persuadere humana versutia, me vel contra honestatem aliquod contraxisse commercium vel contra vos a Romana curia litteras impetrasse. Nunquid gloriabitur securis contra eum qui incidit in ea? quomodo se elevet contra elevantem se baculus, qui utique lignum est [32 1Kb] ? Sic esset, si ego carnalis et venundatus sub peccato insurgerem adversus [Col. 0384C] Deum, et adversus Christum ejus, et adversus eum qui ab opprobrio et exsilio me redemit. Scio, et recolo incessanter, quae et quanta feceritis mihi. Unde cantabiles mihi sunt et erunt semper miserationes vestrae in terra peregrinationis meae. Non enim dilexistis me, quia prior dilexerim vos: sed dilexi vos quia dilexistis et praevenistis me in benedictionibus vestris. Scio, quid boni feceritis mihi, scio quid feceritis toti terrae, scio quid feceritis domesticis hostibus vestris, et meis, qui certe securissime possum cum propheta dicere de vobis: Nisi Dominus Sabaoth reliquisset nobis semen sanctum, sicut Sodoma facti essemus, et sicut Gomorrha similes fuissemus [33 1Kb] . Ego [Col. 0384D] interim sustineo patienter, donec consilia eorum, qui dicunt bonum malum, et malum bonum, exsufflet et dissipet Dominus; evertet enim impios, et non erunt. Sapientia autem vestra vincat malitiam; [Col. 0385A] et si ad voces adversariorum meorum exarserit in brevi ira vestra, cogitetis, ut complacitior sitis adhuc, nec vestras a me servo vestro misericordias abscindatis. Ego enim omni censurae et correctioni vestrae me offero, si in aliquo vos offendi. Utinam corripiat me justus in misericordia et increpet me! Quod si in me corripiendo etiam excederitis terminos aequitatis, hoc ipsum satis desiderabile reputarem, quia, juxta verbum Job, etiamsi me occideritis, sperabo in vobis [34 1Kb] . Testimonio enim Sapientiae: Melior est iniquitas viri, quam mulier benefaciens [35 1Kb] . Dulciora sunt equidem mihi verbera vestra, quam ubera eorum, qui lacte lamiarum vos pascunt, et qui quandoque propinaverunt mihi de calice Babylonis. Illud autem suavissime fero, et meis etiam [Col. 0385B] annumero votis, si vestrum nepotem recepistis in gratiam, dummodo mea conditio non laedatur. Etenim, quod nepoti vestro propitius estis, hoc et naturae conditio, et ordo postulat charitatis, Apostolo dicente: Qui suorum, et maxime domesticorum curam non habet, fidem negavit, et est infideli deterior [36 1Kb] . Imo preces addo devotissimas, si tamen vestri servi preces acceptare dignemini, ut non revocetis ad animum praeteritos vestri nepotis excessus; in quo enim displicuit, placebit vobis, et ubi superabundavit delictum, superabundabit et gratia [37 1Kb] . Summam precum et desideriorum meorum sub ea verborum paucitate concludo, ut me vestrum, imo vestrissimum reputetis. In proximo enim, Deo [Col. 0385C] dante, me totum beatae Virginis obsequiis deputabo, et vestris, futurus vitula Ephraim docta diligere trituram, thesaurum et gloriam meam constituens in eo qui potens est depositum meum servare in diem illum, et in vobis, cujus vita, cujus conversatio, cujus verba mihi pretiosissima. Quis enim thesaurus pretiosior esse potest, quam prudentia verba et sermones illius audire, qui sermone et opere semper ad vitam aedificat, cujus verba spiritus et vita sunt, juxta Sapientiae verbum: Thesaurus desiderabilis requiescit in ore sapientis [38 1Kb] . Ad hunc thesaurum sitio et desidero, sicut cervus ad fontes aquarum: ad hunc veniam, et in eo vivam et moriar, quidquid frendeant, aut grunniant immundissimae sues, quidquid venenose confingant nequissimi [Col. 0385D] detractores. Ibo in proximo, duce Christo Jesu, et vineam in simplicitate versutiam, impatientiam mansuetudine, veritate fraudem, humilitate superbiam, [Col. 0386A] malitiam bonitate. Secundo, aut tertio, quaeso, hanc relegatis epistolam, quae de atramentario doloris scripta est, et de angustia spiritus emanavit. Valeat charissimus dominus meus, et omnes qui eum diligunt ex affectu. Valete.



EPISTOLA CXXXI. AD E. PRIOREM DE MONASTERIOLO.

ARGUMENTUM.---Arguit nepotem monachum, quod neglecto studio sacrarum litterarum et solitudinis, ambiat amicitias principum et mundi.

M. PETRUS Bles. Bath. archid. dilecto et praedilecto nepoti suo E. priori de monasteriolo [(73) 1Kb] , salutem in auctore salutis.

Si ea quae scribo, austera tibi videntur et dura, tu tamen cum aequanimitate sustineas; nam haec omnia [Col. 0386B] dictat exuberans dilectionis affectio, et ex abundantia cordis os loquitur. Zelo et sitio salutem tuam in visceribus Christi. Unde et hujus series exhortationis tota emanat de medullis animae, et ex adipe charitatis. Diu obmutui, et silui a bonis. Eram enim apud te tanquam vas perditum, quasi mortuus a corde, utpote, qui tuum dedignabaris avunculum scripto vel nuntio salutare. Utinam a corde tuo sis mortuus et vita tua abscondita sit cum Christo in Deo! Super senes intelligis, et sicut Apostolus ad Timotheum scribit [39 1Kb] , ab infantia sacras litteras nosti, quibus te et alios potes instruere ad salutem. Tu vero abjecto prorsus exercitio militiae litteralis magnatum venaris amicitias, et ut placeas principibus ambitiosis curiarum fluctibus te involvis. [Col. 0386C] Porro litteratus, qui se lectione assidua non exercet, quasi domus deserta est, in qua juxta verbum prophetae [40 1Kb] , pilosi clamant alter ad alterum, et daemones onocentauris occurrunt. Immundus etiam spiritus domum vacantem invenit, et frequenter ad habitandum in ea septem spiritus nequiores se assumit [41 1Kb] . Propter hoc ambis honores, auram gratiae popularis adoras, atque magnatum consiliis te officiose immisces: et haec omnia gentes inquirunt. Displicet mihi, si, ut mundo placeas, Deo displicere non times. Qui hominibus placent, confusi sunt, quoniam Deus sprevit eos [42 1Kb] . Si hominibus, inquit Apostolus, placerem, Christi servus non essem. Non potes placere Deo et mundo. Qui vult amicus esse [Col. 0386D] hujus mundi, inimicus Dei constituitur [43 1Kb] . Quae enim collatio Spiritus Dei ad spiritum mundi? sicut lucis ad tenebras, sicut Christi ad Belial. Si gloriam, [Col. 0387A] quae ab homine est quaeris, gloriam illius, qui dat gratiam et gloriam, perdis. Verbum Christi est: Gloriam ab invicem quaeritis, et gloriam, quae a solo Deo est, non vultis [44 1Kb] . Ipse Dominus gloriae dicit: Si quaero gloriam meam, gloria mea nihil est [45 1Kb] . Sit gloria tua testimonium conscientiae bonae, cui nunquam communicabit, qui curru superbiae vectus per campum elationis excurrit. Vereor autem, ne in errore tuo te foveant sermones adulatoris. Sunt enim qui te palpant dicentes tibi: Euge, euge [46 1Kb] , et addunt cornua peccatori. Isti sunt, qui in hypocrisi te salutant, habentes osculum in labiis, jaculum in corde, et in occulta dilectione venenum. Sedeciae regi quandoque dictum est: Viri tui pacifici seduxerunt te [47 1Kb] , et qui te glorificabant, in errorem inducunt. [Col. 0387B] Utinam corripiat te justus in misericordia, et increpet te, tuumque caput peccatoris oleum non impinguet [48 1Kb] ! Dedisti manum monasticae professioni; cursum, quaeso, tuae conversationis attende. Vide, quantum vitae tuae perdideris, et quem fructum habeas, in quibus nunc forsitan erubescis. Verbum Jeremiae est: Bonum est viro cum portaverit jugum Domini ab adolescentia sua; sedebit soliterius, et tacebit, quia levabit se supra se [49 1Kb] . Vereor, ne sensu contrario et perverso levaveris te supra te, non humiliter sentiens, sed exaltans te, ambulans in magnis et mirabilibus supra te. Nam a primitivis adolescentiae motibus jugum Domini quod acceperas, a tuis cervicibus excussisti, relictaque via, quae ducebat ad civitatem habitationis, secutus [Col. 0387C] es juvenilis devia levitatis. Extraordinariis motibus lasciviae prurientis stimulos addidit indisciplinata vivendi libertas, et impunitas delinquendi, cumque sint proni sensus hominis ab adolescentia in malum, cujusdam consuetudinis violentia et licentior impetus te rapuit, tuumque obscurans et obruens intellectum, ut consentires malitiae, nec sentires; sed quadam assiduitate peccandi velles etiam praecedere quadam aemulatione temeraria malignantes. Ita cor tuum paulatim negligentiae subverterunt. Mens enim paulatim defluit, et animus usu continuato ad deteriora prolabitur. Navis equidem, in sentinam ejus aqua guttatim influente, latenter et repente submergitur. Novimus autem quod in terra tua multi sunt perversores simplicium: [Col. 0387D] unde et a malitia habitantium in ea multiplicem morum scoriam contraxisti. Erat autem tolerabilius non arripuisse propositum poenitentiae, quam post poenitentiam retro ire. Res magni discriminis est ignominiam saeculi sub religionis habitu circumferre, impietatem sub pietatis umbraculo, et Antichristum sub Christi vestibus occultare. Utinam vero gustasses quam suavis est Dominus, et misericordias ejus experientia didicisses! Nam si Veritas, imo, quia Veritas verum dicit, jugum ejus suave [Col. 0388A] est, et onus ejus leve [50 1Kb] , sed quibus? non servis, sed filiis, his, scilicet, qui aguntur spiritu Dei. Isti sunt, qui spiritu facta carnis mortificant, quorum membra templum sunt Spiritus sancti. Hi empti sunt pretio magno, id est, pretioso sanguine Christi portantes et glorificantes eum in carne sua. Sunt autem qui mortificationem Jesu circumferre decreverant in corpore suo, et quodam torrente malitiae irruentis impulsi, conversi sunt in arcum pravum, facientes membra sua arma iniquitatis peccato, et exsufflato a se spiritu Dei, susceperunt in se spiritum hujus mundi, dicentes anathema Jesu [51 1Kb] . Quandoque in arbitrio fuit, jugum Domini non recipere; semel autem susceptum non licebat abjicere. Deus ergo nunc exigit oblatum, qui non exegerat [Col. 0388B] offerendum. Voluntas in necessitatem translata est; et vinculo professionis arctaris reddere vota quae distinxerunt labia tua. Desiderio itaque desiderarem te permanere in ea vocatione, qua vocatus es secundum mensuram regulae, qua mensus est tibi Deus. Quod si eam custodire non potes, impotentia te excusat; si potes eam implere, et non vis, superbia te condemnat. Si vero alleges te per abbatem tuum a monasticae legis observantia relaxatum, scias quod licet abbati dispensatio credita sit, ea tamen statuere aut sustinere non permittitur, quae lucrum impediunt charitatis. Nulli praelato, aut subdito voluntatem propriam sequi licet [52 1Kb] . Nam et monachorum legislator quasi edicto praecipit generali, ut omnes magistram regulam sequantur, [Col. 0388C] et ab hac lege, nec abbas, nec prior excipitur. Ubi est obedientiae cautio, quam emisisti? ubi professio, cui manum dedisti? Ubi est, quod in regula vestra dicitur, ut omni obedientia monachus se majori subjiciat? Verbum apostoli Petri est: Castificantes, inquit, corda vestra in obedientia charitatis [53 1Kb] , ut scilicet subjectus voto alicui, obediat, et affectio filialis paternam reverentiam semper prae oculis habens, nullis arctata limitibus se currenti desiderio in latitudinem charitatis infundat. Quod si praelatus injungat, quae saluti animae obviant, et praecepto Domini adversentur, consilium in expedito est, ut B. Petri sententia observetur. Deo, inquit, magis obedire oportet, quam hominibus [54 1Kb] . Et hoc ex verbo Samuelis elicitur: Si peccaverit, inquit, [Col. 0388D] vir in virum, poterit illi propitius esse Deus: si quis autem in Deum peccaverit, quis orabit pro eo [55 1Kb] . Quidquid ergo tibi praelatus injunxerit, quod animae saluti non obviet, sic illud amplecti debes, ac si Deus ipse praeceperit. Nam etsi etiam impossibilia injungantur, juxta Regulae tenorem, confidens de adjutorio Dei, ex charitate obedias [56 1Kb] . Ad praelatos loquens Dominus dicit: Qui vos spernit, me spernit: et qui vos audit, me audit [57 1Kb] . Beatusque Benedictus [58 1Kb] protestatur Deo impendi obedientiam, quae majoribus [Col. 0389A] exhibetur. Perniciosum est suum qualitercunque scandalizare praelatum. Nam si super scandalo pusillorum terribilem poenam statuit Deus, quid erit de scandalo praelatorum? Sane, in omnibus, quae a praelato jubentur, generaliter damnabilis est contemptus. Et sicut charitas commendat obedientiae meritum, ita rebellio accumulat inobedientiae malum. Species contumaciae est de modo mandati inquirere, haesitare, discernere, aut differre. In contractu enim obedientiae non habet disputatio, aut disceptatio locum. Nam si in discussionem, seu suspicionem ea quae tibi sunt mandata deduxeris, ad lignum scientiae boni et mali manum praevaricationis extendis. Nimis delicata est haec obedientia transiens in deliberativum genus causae. [Col. 0389B] Non est hoc in auditu auris obedire. Non est haec regularis obedientia sine mora, sed astutia tergiversatrix, et aperta superbia. Si autem vitae nequioris est abbas, ei tamen ex charitate obedire oportet. Scriptum est enim: Quae dicunt, facite; quae autem faciunt, nolite facere [59 1Kb] . Contemptum igitur super omnia cave. Nam etsi Dominus quandoque pro peccatoribus et transgressoribus, testimonio prophetae, rogaverit [60 1Kb] , ne perirent, licet pro suis crucifixoribus oraverit [61 1Kb] , licet Ecclesia oret pro schismaticis et Judaeis; nec Deum tamen, nec Ecclesiam pro contemptoribus unquam intercessisse reperies. Super contumacia tamen et contemptu sanctorum Patrum prudentia dispensavit, et contra inobedientiae malum proposita est transgressoribus [Col. 0389C] medicina. Gratias autem ago Deo, quia, sicut ex quorumdam relatione audivi, delicta juventutis tuae, et honoris ambitiosi nundinas, a primo vitae maturioris limine salutasti, longique temporis jacturam fructuoso poenitentiae compendio redemisti. Nunc autem verbum illud Sapientis a tuae sinu memoriae non excidat: Fili, de indulto et propitiato peccato semper sis sollicitus [62 1Kb] . Sunt enim plerique, qui ad profectum poenitentiae sibi sufficere credunt, quod a sua turpitudine destiterunt, nec recolunt excessus veteres. Quasi spatio temporis evanuerint, et sola oblivione credunt se cum Domino ad plenum de suis iniquitatibus transegisse. In persona hujus poenitentis Job ad Dominum loquens dicit: Signasti quasi in sacculo peccata mea [63 1Kb] . Et Moyses in Deuteronomio: [Col. 0389D] Nonne haec condita sunt apud te, et signata in thesauris tuis [64 1Kb] ? Non tam facile sine fletu et gemitu, et cordis acerbo dolore sanantur, quae coaluerunt in medullis praecordiorum; nec leviter culpa remittitur, nisi cum quantitate peccati humilitas [Col. 0390A] poenitentiae compensetur. Mihi ergo ad votorum plenitudinem cedit, quod elationis fastus et ambitionis hiatus sub modestiae censura cohibueris. Recolo enim te olim causari et arguere Deum quod nullum de tribu nostra erigebat in cathedram seniorum. Quidquid autem nunc desideres, Deus omnem intellectum meum et tuum in suae obsequium servitutis humiliet et captivet. Tu vero frequenter ex ipsius papae, qui nunc sedet, ac plerorumque cardinalium ejus, qui in diebus meis legatione functi sunt, fratris etiam mei, et abbatis S. Dionysii, aliorumque Magnatum, qui in terra sunt, relatione cognoscere potuisti, quod cum in Sicilia essem Sigillarius, et doctor regis Guillelmi secundi, tunc pueri, atque post reginam et Panormitanum [Col. 0390B] electum, dispositio regni satis ad meum penderet arbitrium, quidam mei aemuli machinantes me a familiaritate regis excludere, procuraverunt, ut Ecclesia Neapolitana me in archiepiscopum eligeret, ac per majores capituli ordinationem meam communi decreto et voto unanimi postularet. Vocatus autem non ivi; rogatus et tractus multipliciter non consensi. Episcopatus quoque Roffensis bis mihi oblatus est [(74) 1Kb] , oblatumque renui, et honorem ex onere metiens motus ambitiosos ad sobrios mediocritatis terminos limitavi. Amantissime nepos, utinam modestia vestra nota sit omnibus hominibus! Dominus prope est [65 1Kb] . Prope est, ut veniat dies tuus. Et, ut utar testimonio Salomonis: Cito et horrende fiet judicium his qui praesunt [66 1Kb] . Horrendum quippe [Col. 0390C] est incidere in manus Dei viventis [67 1Kb] , accumulare sibi peccata duplicia, flammas gehennales pro iniquitatibus incurrere alienis. Propterea tutius reputem latere et fumare sub modio, quam ascendere super candelabrum, measque tenebras oculis intrudere aliorum. In divitiis enim mea lux esset obscuritas, et illuminatio mea in deliciis meis. Multorum siquidem turpitudo latuit, donec honoris assumptio palpebras vulgaris famae aperiens in publicam deduxit notitiam, quod status humilior occultabat: nam dignitas indignos ostendit. Adde etiam, quod multorum dominatio, est eorum damnatio. Quot enim paupertas ad coelum promovet, tot cum dignitatibus suis infernus absorbet. Cave igitur ne [Col. 0390D] absorbeat te profundum neque urgeat super te puteus os suum. Dies tuae mortis incertus est; senesque pariter et juvenes mors amara involvit. Quid facies, cum te a charorum tuorum consortio resolutionis humanae conditio separabit? Cum igitur nigrescere et horrescere coeperit nox aeterna, cum [Col. 0391A] extra diem te traxerit importunus et crudelis exactor per irremeabiles semitas tenebrarum, ut te in illud immane et horrendum chaos in regionem mortis aeternae praecipitet; qualiter tibi erit, cum ab ecclesia sanctorum perpetua excommunicatione praecisus, videbis Filium Dei suis militibus donativa gloriae largientem, tibi cedere ad miseriae cumulum alienae plenitudinem voluptatis? O quam lugubre erit videre et perdere Deum, atque ante sui Salvatoris perire conspectum! Ubi tunc erunt animositates et deliciae tuae, de quibus sola remansit recordatio in tui accusationem, et obligatio in tormentum? Tota hominis miseri substantia devorabitur inexstinguibilibus flammis, nec erit suppliciorum modus, vel intermissio, sive finis. Nam ibi finis semper incipiet, [Col. 0391B] mors non morietur, nec defectus deficiet, ut damnati hominis conditio semper in doloris materiam, et mortis aeternae pabulum recidivet. Charissime, haec recole, haec loquere et exhortare, teque fratribus tuis amabilem et imitabilem exhibens, eos ad vitae bravium coram Deo in justitia et sanctitate praecedo. Coxi pulmentum tibi, et qui tecum sunt filiis prophetarum; si vero colocyntidas sapiat exhortatio minus blanda, farinam patientiae et devotionis Elisaeus apponat [68 1Kb] . Quia vero nulla te salutatione a longo tempore visitavi, in campum orationis se latius effudit affectio, ut litterarum intercurrentium raritatem prolixior epistola recompenset. Bene vale.



EPISTOLA CXXXII. AD E. ABBATEM S. LAUNOMARI. [C. A. D. 1202.]
[Col. 0391C]

ARGUMENTUM.---Praeclara documenta novo abbati tradit, ab omnibus aliorum superioribus diligenter notanda.

Dilecto nepoti suo E. Dei gratia abbati Launomari [(75) 1Kb] Magister PETRUS Blesen. Bathon. archidiaconus salutem.

Licet, testimonio Hieronymi [69 1Kb] , nescio quid latentis energiae viva vox habeat, et efficacior sit vox viva, quam scripta; illi tamen, qui virtutem charitatis experiuntur, certi sunt, quod praestantior est praesentia spiritus quam corporis, et quanto spiritus est pars diligentis potior, tanto praesentia ejus dignior est corporali. Nam si copula carnis efficit, ut sint duo in carne una [70 1Kb] , quanto fortius [Col. 0391D] duos unit amoris compago, et unitas spiritus in vinculo pacis? Anima est potior pars mei. Si anima tua non dissidet, nihil duarum animarum idem volentium praejudicat unitati. In hac tamen unione, non solum animae, sed corpora foederantur, cum possim de nepote meo dicere: Os meum et caro mea. Glorior de tua gloria, laetor de tuorum laetitia. Utrum tamen expediat tibi laetari, tu videris. Obsecro te per viscera misericordiae Christi, ut attendas periculum hujus sedis, recolens illud verbum Salomonis, quia horrende et cito judicium his qui [Col. 0392A] praesunt fiet [71 1Kb] . Miserere animae tuae placens Deo [72 1Kb] . Bonas fac vias tuas, et studia tua. Laetentur qui te diligunt, quod sis servus fidelis et prudens, quem constituit Dominus super familiam suam [73 1Kb] . Quanto major es, humilia te in omnibus [74 1Kb] . Audi humilem et terribilem Christum: qui major est vestrum, fiat sicut junior [75 1Kb] . Principem te constituerunt fratres tui: esto quasi unus ex illis [76 1Kb] .

Benedictus, Basilius, Arsenius, duo Macharii, multique alii magistri religionis id ipsum sentiunt, votum scilicet religiosae professionis acceptum semel, nulla occasione postea irritandum. Si monachorum electio, et non ambitio, sicut mihi scripsisti, fecit te fratrum tuorum principem, non tamen abstulit esse fratrem. Si jugum Domini portasti [Col. 0392B] hactenus, illud amodo patientius feras, et vivas regulariter inter eos, quos ad formam vitae regularis informas; alioquin notaberis illis Evangelii verbis: Alligant onera gravia et importabilia, et imponunt in humeros hominum; digito autem suo nolunt ea movere [77 1Kb] . Tum siquidem legislatoris edicto firmatur [78 1Kb] , ut quae doces tuis discipulis esse contraria, tuis factis indices non agenda, ut de magnis maximisque praeceptis taceam. Si juxta constitutionem Evangelii [79 1Kb] mandatum legis vel modicum solveris et docueris sic homines, in regno coelorum modicus eris. Nulla electio, sicut jam tetigi, nulla praelatio te absolvit ab illa votiva promissione, nec potestas illa tibi commissa vota promissionis evacuat, quae [Col. 0392C] distinxerunt labia tua. In legibus tuis [80 1Kb] , quarum quandoque fuisti auditor, verbum imperatoris est: Etsi legibus soluti simus, legibus tamen vivere volumus. Et illud Codicis [81 1Kb] : Digna vox majestate regnantis, se legibus alligatum principem profiteri. Te honor assumptus a professione non exemit, sed ad ejus observantiam fortius alligavit. Qui satis eras tuis excessibus oneratus, juxta verbum Salomonis alligasti tibi peccata duplicia [82 1Kb] . Subditi te honorant, sed plus onerant. Prius ergo custodi teipsum, ut securius procures custodiam aliorum. Commissa est tibi villicatio gravis. Villicationis hujus rationem exactissime requiret terribilis in judiciis suis Deus. Teste autem Gregorio praelatus tot coronas sibi multiplicat, quot Deo animas lucrifacit. [Col. 0392D] Praelati etiam scire debent, quod si perversa perpetrant, tot mortibus digni sunt, quot ad subditos suae perditionis exempla transmittunt. A te igitur prius, et deinceps a subjectis explantare studeas dissolutionum propagines veternosas, quas insolentiae mater longa impunitas radicare permisit. Omni diligentia custodi cor tuum, ut exemplo sis aliis, et liberius auferas scandala de regno Dei, quod intra vos est; nec in animae tuae discrimen reserves hoc officium angelis messoribus, quibus hoc ministerium in die tremenda coelestis dispensatione [Col. 0393A] debetur [83 1Kb] . Pone igitur in animo tuo quod tui monasterii novus fundator accedas, sciens, quia laudabilius est informare corrupta, quam formare informia, ideoque tuorum antecessorum laxiores habenas non cogites. In omnibus enim tibi maturiore consilio utendum est, et vigilantiore cautela. Eorum simplicitas, aut potius negligentia et ruina quorumdam, circumspectiorem te faciat. Mittas manum ad fortia, et scias, quia dissoluta est omnis domus, in qua non imperat disciplina. Teste beato Gregorio, Ars artium est regimen animarum [84 1Kb] . Animas autem non potes regere, nisi disciplina mediante, ut sit justitia et judicium praeparatio sedis tuae. Flagella filios tuos, et Sapientis testimonio, eorum animas liberabis [85 1Kb] . In omni tamen [Col. 0393B] exercitio disciplinae misericordia primas partes obtineat, ut quod rigor exasperavit verbo aut verbere, pia mansuetudo mulceat. Non sis pronus ad iracundiam, non impetuosus ad contumeliam, non praeceps ad sententiam, non vehemens ad vindictam, verba et opera tua praedictet charitas, et informet affectio; nec attendas quid tibi sit utile, sed quid multis. Charitas enim, quae sua sunt, non quaerit [86 1Kb] : nec utilitates tuas procurabis efficacius, quam si commoditati et saluti fraternae tua diligentia impendatur. Non sis fastuosus in vultu, non vultuosus in verbis, non minis exasperans, non superfluus in victu, non in equis, vel familia elatior, non notabilis in vestitu. Dilectus Deo eris et hominibus, si conscientiam tuam et actus tuos omni cautela servaveris. [Col. 0393C] Aemulare charismata meliora, non familiaritatem principum, non popularis aurae gratiam, non laudis alienae stipendia, sed thesaurum conscientiae bonae in abjectione tui, et Christi charitate fundatae. Non potes autem vere esse humilis, si credis palponibus, si propriam excellentiam non contemnis. Si vero altior, quam melior esse appetis, non praemium, sed praecipitium exspectabis. Disperdat Dominus universa labia dolosa, et linguam eorum magniloquam, qui dicunt tibi, Euge! Euge [87 1Kb] ! Teipsum de te consule, respue blandimenta, adulationibus aures claude. Qui te beatificant, in errorem inducunt. Si noveris te esse, qualem laus aliena depingit, non tibi, sed Deo ascribe, cum [Col. 0393D] Apostolo dicens: Gratia Dei sum id quod sum [88 1Kb] . Quid enim habes, quod non accepisti? si autem accepisti, quare gloriaris quasi non acceperis [89 1Kb] ? ac si Apostolus dicat: omnia quae habes, a Deo accepisti. De his ergo non in te, sed in Domino glorieris. Consilio autem ejusdem Apostoli proba opus tuum, et sic habebis gloriam in teipso, et non in altero [90 1Kb] , aut quod securius est, nec in te, nec in altero, sed in Deo.

Nimis quidem periculosum est gloriam suam [Col. 0394A] alienae linguae committere, et ad arbitrium palpantis, aut blandientis laudem obtinere, vel perdere. In Domino laudetur anima tua, audiant mansueti, et laetentur [91 1Kb] . Sit laus tua in exitu tuo, ut te laudent in portis opera tua, quando erit unicuique laus a Deo [92 1Kb] . Omnia cum consilio fac. Castorum enim consiliorum mater Sapientia in libro sui nominis dicit: Ego in consiliis habito, et intersum cogitationibus eruditis [93 1Kb] . Probatos autem in religione tecum habeas in consilio, in obsequio, in contubernio, tuae custodes honestatis et testes. Sicut autem alios dignitate praecellis, sic vitae meritis antecedas. Et quia minus fortasse ponderis apud te habet cohortatio mea, circa instruendi abbatis officium, pono ipsa beati Gregorii verba [94 1Kb] : Tanto, inquit, debet [Col. 0394B] transcendere opera subditorum actio praelati, quantum distare solet a grege vita pastoris. Et subjungit: Sit ergo cogitatione mundus, actione praecipuus, discretus in consilio, fructuosus in verbo, singulis compassione proximus, prae cunctis contemplatione suspensus, bene agentibus per humilitatem socius, per justitiae vero zelum contra delinquentes erectus, interiorum curam exteriorum sollicitudine non minuens, dispensationem exteriorum interiorum providentia non relinquens. Denique abbas, dicit idem Gregorius, in omnibus Christi vitam studeat imitari. Apostolo enim teste: Qui dicit se manere in Christo, sicut Christus ambulavit, debet et ipse ambulare [95 1Kb] . Propterea idem Apostolus de se dicit: Imitatores mei estote, sicut et ego Christi [Col. 0394C] [96 1Kb] . Et ut forma regulae spiritualis exprimatur, jugiter in corde habeat verbum illud Apostoli: Apparuit gratia Salvatoris nostri Dei omnibus hominibus erudiens nos, ut abnegantes impietatem, et saecularia desideria, sobrie, et pie et juste vivamus in hoc saeculo [97 1Kb] . Praecedat abnegatio impietatis et desiderii saecularis, ut vivas pie, sobrie, et juste: pie ad Deum, juste ad proximum, sobrie ad teipsum. Pietas quidem testimonio B. Augustini consistit in fide, et spe, et charitate. Justitia vero naturalis est, ut non velis aliis facere, quod tibi fieri nolis: et aliis facias, quod tibi fieri velis. Ad sobrietatem rerum temporalium moderatior usus pertinet, necessitati satisfaciens, non serviens voluptati. Te [Col. 0394D] honor assumptus ad subditorum custodiam obligavit. Audi Salomonem: Fili mi, spopondisti amico tuo, defixisti apud extraneum manum tuam, illaqueatus es verbis oris tui, et captus es sermonibus tuis. Fac ergo, quod dico tibi, fili mi, decurre, festina, suscita amicum tuum, ne dederis somnum oculis tuis, et tuae palpebrae ne dormitent [98 1Kb] . Juxta expositionem Gregorii [99 1Kb] , apud extraneum manum suam defigere, est, curam animae alienae, quam prius non habueras, in periculum tuae conversationis accipere. [Col. 0395A] Commissos itaque tibi salutaribus montisi excitare juberis, ut a peccati torpore surgentes, in sanctis cogitationibus et operibus excubantes, de brevi et transitorio labore manipulos referant exsultationis aeternae. Ille autem, qui te ad hoc officium vocari permisit, sic te vocaverit, ut non repellat: sic te honoraverit, ut non humiliet; sic exaltaverit, ut non confundat, non dejiciat, vel allidat. Vale.



EPISTOLA CXXXIII. AD R. DECANUM ET CAPITULUM SARISBERIEN. ECCLESIAE.

ARGUMENTUM.---Probat, ob tenuitatem beneficii, non recte se cogi ad faciendam residentiam in Sarisberiensi ecclesia.

[Col. 0395B] Dilectis dominis fratribus et amicis R. decano, et capitulo Sarisber. Ecclesiae, PETRUS Blesen. Bathon. archidiac., salutem, et in judicando prudentiam.

Miror quod pro praebenda quinque marcarum [(76) 1Kb] me urgetis ad residentiam faciendam, scientes quod pro viatico usque Saresberiam tota mihi praebenda non sufficeret: quae si insufficiens est ad viam, multo magis ad residentiam, sed captatis potius quaestum ex absentia mea, quam ex praesentia mea fructum. Ubique terrarum in omni Ecclesia parcitur debilibus et infirmis, vel, qui alias facultatem residendi non habent, vos autem poenam in [Col. 0395C] eos statuitis, quos ipsa impossibilitas a poenali [Col. 0396A] obligatione absolvit. Poenam siquidem, non impotentia vel defectus, sed solius contumaciae odium introduxit. Nostrorum praesulum Osmundi, et Jocelini constitutio in eos qui praebendas habent divites [(77) 3Kb] , intorquetur, qui de obventionibus earum possunt domos aedificare Saresberienses [(78) 1Kb] , et ea, quae ad residentiam necessaria sunt, de facili procurare. Sicut tamen decretum Telesphori papae de adjectione septimae septimanae usus contrarius abolevit [(79) 1Kb] , sic, imo fortius constitutionem praedictorum pontificum consuetudo utentium in contrarium penitus abrogavit. Cum itaque mihi praecisa sit residendi facultas: quae mihi culpa infligit hanc poenam, ut quia non facio, quod mihi impossibile est, debeam praebendae meae perdere quintam partem? [Col. 0396B] Tolerabilius est constitutione hac Pharaonis imperium: nam cum tota Aegyptus fisco applicare quintam partem suarum possessionum regis edicto publico urgeretur, sacerdotes et levitae legis illius onera non senserunt. Nunquid vultis, quod aliarum Ecclesiarum redditus hic expendam? Hoc mihi Gangrense concilium interdicit, cujus auctoritate, ubi potiora bona recipio, conversatio mea debet esse frequentior, et pauperum quotidiana subventio. Parcite ergo, domini mei et amici, fratri vestro, quem a necessitate residentiae ipsa impossibilitas eximit. Quod enim non possum, non debeo, quod indebitum est, injuste exigor, et ideo ab hac injusta [Col. 0396C] exactione legatum appello. Valete.



EPISTOLA CXXXIV. AD WILLELMUM ELECTUM S. MARIAE. (A. D. 1196.)
[Col. 0397A]

ARGUMENTUM.---V. Abbatem recenter electum egregie instruit in omnibus ad officium ejus pertinentibus.

Reverendo Patri et domino WILLELMO Dei gratia electo S. Mariae Blesensis [(80) 1Kb] , suus PETRUS Bles. Bath. archid., salutem in eo qui in electis suis mittit radices.

Electus estis a vestris fratribus in abbatem: propterea in vobis magnifico misericordiam Salvatoris, si tamen misericordia est, et non potius quaedam probatio, ut quaestus honoris quandoque transeat in querelam. Erat longe securius subesse quam praeesse: meritorium tamen valde est, si sic praesis, [Col. 0397B] ut prosis. Charissime mi Pater, dum in minore officio ministrabas, saepe fuisti tibi ipsi scandalo, frequenter taedio, semperque periculo: nunc autem super candelabrum constitutus intrasti arenam eventus ancipitis.

Nam si possessionum sollicitudines, si animarum discrimina penses, foris sunt pugnae, intus timores. Juxta verbum Salomonis [100 1Kb] , immisisti te in turbam, et alligasti tibi peccata duplicia. Ideo plerique volunt latere sub modio, et intra conscientiae fines claudunt interioris gloriae bonum foventes in sinu memoriae verbum illud propheticum: Secretum meum mihi, secretum meum mihi [1 1Kb] . Et nunc, Pater amantissime, in varia distrahi te oportet, pro aliis molere, sollicitari cum Martha, postponere unum [Col. 0397C] illud necessarium, et transire de Mariae otio ad quemdam animae labyrinthum [2 1Kb] . Porro non sic exterior te sollicitudo rapiat, ut animam tuam, pro qua Christus mortuus est, curarum saecularium abyssus absorbeat. Quamdam itaque interiorem solitudinem semper tibi circumferas, ut in se collectus animus ad exteriora non defluat, nec attendat, quod appareat foris, aut quod exterius sonat. Inter multos eris tecum, factus de illorum numero, quos beatus Job [3 1Kb] insinuat dicens: Hi sunt, qui aedificant sibi solitudines, ut vocem exactoris non audiant. Sic ergo ministres, ut non vituperetur ministerium tuum; ut servum singulorum te reputes, cum sis dominus omnium. Sic in te contemplativa et activa vices suas alternent, ut nullum tempus habeas [Col. 0397D] feriatum. Melior est spiritus, quam corpus, et corporis exercitatio ad modicum prodest. Pietas autem valet ad omnia, habens promissionem vitae, quae nunc est, pariter et futurae [4 1Kb] . Aemulare igitur charismata meliora [5 1Kb] . Caro enim et sanguis regnum Dei non possidebunt [6 1Kb] . Caro non prodest quidquam [7 1Kb] . Fructus [Col. 0398A] autem spiritus sunt: charitas, gaudium, pax, patientia, longanimitas, fides, modestia, mansuetudo, continentia, castitas [8 1Kb] . Bonum est sollicitari cum Martha, sed quietius est sedere ad pedes Jesu cum Maria: providere Dominum in conspectu suo semper, vacare et videre quam suavis est Dominus [9 1Kb] . Postquam ergo disposueris ea, quae necessitas fraterna deposcit, descende in hortos aromatum, ut pascaris deliciis spiritualibus, et gratissima colligas lilia gaudiorum. Cum vero animam tuam resolveris ad quietem, nullus, quaeso, dilectam excitet, donec ipsa velit. Nec sustineas, ut quis te praepropere ab amplexibus Rachelis, et ab uberibus sanctae voluptatis avellat. Scis, quia sanctae Regulae professores, si se saecularibus negotiis curiose involvunt, magna spiritualis [Col. 0398B] exercitii dispendia patiuntur. Navis enim, licet inter procellosos turbines statim non pereat, rerum tamen suarum jacturam sustinet, ut in portum vacua inanisque perveniat.

Elegerunt te fratres tui, esto in illis quasi unus ex illis [10 1Kb] . Aedifica eos verbo, actu, vultu, habitu et incessu. Sic te amabilem exhibeas et imitabilem, ut tota conversatio tua aedificet alios ad salutem. Age. quod non solum tibi expedit, sed quod multis. Nunquam singulariter vivas. Non habeas, ut vulpes, foveam, non ut volucres nidum, non loculos sicut Judas. A primitivis motibus adolescentiae meae novi, Pater venerabilis, mores tuos redolentes mansuetudinem, sociales ad convictum, humilitate conditos [Col. 0398C] et ad omnem compositos honestatem. Vulgare est, quod honores mutant, aut potius monstrant mores. Administratio, quaeso, praesens nunquam ab illa morum nobilitate degeneret, nulla elationis, nulla gloriae titillatio de tua promotione obrepat. Si gloriari oportet, de tuis infirmitatibus glorieris, ut inhabitet in te virtus Christi. Si enim ad onus infirmum, si minus idoneum, minusque dignum te reputes, ipsa tui abjectio convalescet ad gratiam, exuberabit ad fructum, accumulabitur ad coronam. Ipse Dominus gloriae dicit: Si ego quaero gloriam meam, gloria mea nihil est [11 1Kb] . Gloriam, inquit, ab invicem quaeritis, et gloriam, quae a solo Deo est, non vultis [12 1Kb] . Non nobis, Domine, non nobis, sed nomini tuo da gloriam [13 1Kb] . Tu vero, Pater, si in Deo gloriaris, non [Col. 0398D] eris insipiens, ut qui gloriatur, in Domino glorietur [14 1Kb] . Illam vero gloriam, quae est testimonium conscientiae tuae [15 1Kb] , Deo et non tibi ascribe. Nam, ut verbo Apostoli utar: Quid habes, quod non accepist [16 1Kb] ? Si ergo te ad vocem demulcentium tuas aures aura favorabilis afflaverit; sit in ore et corde tuo [Col. 0399A] verbum illud Apostoli: Gratia Dei sum id quod sum [17 1Kb] . Nihil est, quod divinae majestati familiarius atque confidentius assistat, et gratius quam vera humilitas. Ipse auctor universitatis se corde humilem confitetur et mitem [18 1Kb] . Igitur non veniat tibi pes superbiae; sed quanto major es, humilia te in omnibus [19 1Kb] . et administrationem hanc onus reputa, non honorem; omnemque motum superbiae prurientis, verbo illo Salomonis exstirpa: Potentes potenter tormenta tolerabunt, atque cito et horrende judicium fiet his qui praesunt [20 1Kb] . Cogita semper quia requiret te Dominus de ovibus suis exactissimam rationem. Propter hoc irritavit impius Deum: dixit enim in corde suo: Non requiret [21 1Kb] . Deus autem per Ezechielem [22 1Kb] dicit: Ecce requiram oves meas de manu [Col. 0399B] pastoris. Dominus dicit: Requiram. Impius dicit: Non requiret. Cujus putas assertio praevalebit? Verbum prophetae Isaiae [23 1Kb] est: Juravit Dominus exercituum dicens: Si non, ut putavi, ita erit; et quomodo mente tractavi, sic eveniet. Nolite, quaeso, aemulari in malignantibus [24 1Kb] . Sunt enim abbates quaerentes potius, quae sua sunt, quam quae Jesu Christi [25 1Kb] . A fructibus eorum cognoscetis eos [26 1Kb] . Hi animarum cura omnino posthabita summam sui officii reputant, si in suam et suorum perniciem possessiones ecclesiae suae per fas nefasque culturis et aedificiis magnificent et dilatent. Animarum vero curam, quae a spiritu timoris conceperant fructum salutis, quasi aborsum perniciose procurant; ut eis merito aptetur verbum prophetae [27 1Kb] dicentis: Secuerunt praegnantes [Col. 0399C] Galaad ad dilatandum terminos suos. Hi sunt, quos agitat spiritus hujus mundi, spiritus vertiginis et erroris. Melius est tibi domum tuam augere moribus quam possessionibus. Melius est coelum implere quam horreum: et haec facere potes, et illa non omittere. Veternosas autem vitiorum propagines, quae ex quorumdam decessorum tuorum negligentia pullularunt, succide maturius, ne vitulamina, quae nunquam fructificant, surculis incisionis sua praepediant incrementa. Fac omnia praeeunte consilio, non tamen credas omni spiritui, sed prius proba, utrum ex Deo sit [28 1Kb] . Semper autem potius de oratione quam de prudentia tua, de Deo tantum, et non de principum familiaritate confidas, quia maledictus, [Col. 0399D] qui confidit in homine [29 1Kb] , et juxta sententiam Sapientis: Nomen Domini plurima fortitudo [30 1Kb] . Scribitis autem vos ex continua versuti hostis astutia graves molestias sustinere; ideoque vobis necessaria esse sacrae Scripturae suffragia, cujus lectio frequens conatus hostiles evacuet, atque turbines aestuantium tentationum quadam gratiae serenitate tranquillet; propterea librum vestrum cum instantia [Col. 0400A] repetitis, quem unum ex quatuor appellatis. Scio quia sine tentationibus vix hora dimidia claustralis vita transigitur. Unde et militia regularis arma spiritualia exigit, de quibus Apostolus ad Corinthios scribens dicit: Arma militiae nostrae, non carnalia, sed potentia Deo ad destructionem munitionum destruentes omnem altitudinem extollentem se adversus scientiam Dei, captivantes omnem intellectum in obsequium Christi [31 1Kb] . Sacra itaque lectio vobis necessaria est. Ipsa enim est mensa tabernaculi, quae ad aquilonem [32_35 1Kb] , unde panditur omne malum, posita est. Quod Psalmista insinuans dicit: Posuisti in conspectu meo mensam adversus eos qui tribulant me [36 1Kb] . De mensa hac, et spiritualibus armis loquitur Isaias [37 1Kb] : Pone, inquit, mensam, contemplare in [Col. 0400B] specula; surgite, principes, et arripite clypeum. Sacra lectio, cibus est, quia teste Veritate: Non in solo pane vivit homo, sed in omni verbo, quod procedit de ore Dei [38 1Kb] . Per hunc cibum spiramus et vivimus. Verba, inquit Dominus, quae ego loquor, spiritus et vita sunt [39 1Kb] . Certe solo sacri eloquii testimonio Christus contra omnes diaboli tentationes usus est in deserto. Si ergo consistant adversum vos castra, scuto bonae voluntatis armate vos, et gladio spiritus, quod est verbum Dei. Meae quidem exhortationis campus latissime patet, sed irruens occupationum necessitas, et succingens epistolam ad compendium, ad alia me retorquet.

[Filios autem obedientiae vestrae, fratres et dominos meos rogo in visceribus Christi, et in charitate [Col. 0400C] non ficta, hoc sentire in se, quod et in Christo Jesu: ut sicut pro nobis exinanivit se formam servi accipiens [40 1Kb] , sic se pro Christo humilient in obsequium servitutis. Exhibeant corpus suum hostiam vivam, sanctam, placentem Deo, ut tota eorum sensualitas a ratione absorpta, spiritui subjiciatur ad serviendum Deo viventi. Sensualitas est mulier, ad quam dicitur: Et ad virum erit conversio tua [41 1Kb] . Tota itaque ratio humilietur, totus intellectus captivetur in obsequium Christi. Indixistis propriae carni bellum, contendentes non esse, quod estis, et recuperantes fortiter, quod in prima origine perdidistis, ut rapiatis per violentiam regnum coelorum et intrudatis vos in haereditatem sanctorum. Cum Samaritana [Col. 0400D] reliquistis hydriam concupiscentiae [42 1Kb] , et in vobis spiritualem vestram Jericho destruxistis [43 1Kb] . Scriptum est autem: Maledictus, qui reaedificat Jericho. Tu igitur, charissime frater, qui dedisti legi apostolicae manum, qui manum tuam misisti ad fortia, utere consilio Sapientis, et injice in compedes obedientiae pedem tuum, nec acedieris a vinculis ejus [44 1Kb] . Recolas, quia vir obediens, testimonio Sapientiae, loquitur [Col. 0401A] victorias, dum de diabolo per obedientiae bonum, de mundo, ac de se ipso triumphat in Christo. Sine omni delectu, sine omni exceptione, faciat Regulae professor, quod injungitur sibi. Quid vero, vel quale, vel quantum sit, quod injungitur, non discernat: alioquin praesumit comedere de ligno scientiae boni et mali. Censura enim discretionis est penes Patrem spiritualem, qui omnia dijudicat, ipse autem a nemine judicatur [45 1Kb] . Nihil ergo discernat. Sit indiscretus, ut intelligat, sit stultus ut sapiat, nec reputet injuriosum, si quandoque correctione contristetur, aut verbere, qui per inanem laetitiam immoderatius frequenter se recolit excessisse. Omnis disciplina in praesenti amara est, sed in futuro facit pacatissimum justitiae fructum [46 1Kb] . Lentescens in via [Col. 0401B] Domini a pastore suo durius increpari sustineat; stercoribus enim boum lapidandus est piger [47 1Kb] . Qui ergo Spiritu Dei deducitur, cum aequanimitate sustineat corripientem magistrum; et si dura sunt ei, quae audit, reputet se durioribus esse dignum.

Et vos quidem, dilectissimi, segregavit Deus in haereditatem sibi, ut laetetur in bonitate electorum suorum cum haereditate sua, si tamen non accepistis iterum spiritum hujus mundi. Ponite igitur corda vestra super vias vestras, ne sitis terra proxima maledictioni, quam percutiet Dominus spiritu oris sui. Recolite, quia non solummodo arbor, quae fructus malos facit, sed etiam arbor, quae fructus bonos non facit, excidetur et in ignem mittetur. Securis [Col. 0401C] quidem posita est ad radicem [48 1Kb] ; et arbor, sive ad austrum, sive ad aquilonem ceciderit, ibi erit [49 1Kb] . Judicabit enim Dominus fines terrae et hominem in suis operibus comprehendet. Dum fuistis in saeculo, nullam contra vos invidiam hostis antiquus exercuit: non enim eos impugnat, quos esse suos ex operum testimonio putat. Nunc autem, quia videt idola sua in Christi templa immutari, post amissam praedam quasi leo rugiens circuit, et ad omnes nocendi artes anxius explorator suas versutias circumducit. Quem vero de statu conscientiae bonae subito praecipitare non potest, quibusdam imaginationibus phantasticis latenter obrepentibus paulatim sollicitat. Nam, juxta verbum beati Job, lapides excavant aquae, et mons cadens defluit, saxumque [Col. 0401D] transfertur de loco suo, et alluvione paulatim terra consumitur [50 1Kb] , quia fortitudinem mentis emolliunt, et subvertunt tentationes occultae. Anima vero a fundamento virtutis avulsa, corruit in peccatum. Apponens itaque iniquitatem super iniquitatem, multiplicat immissiones per angelos malos, et sic de arce deposita tanquam de loco eminentiore, confligendo insurgens de misero et decepto triumphum reportat ignobilem: sic per illecebras hujus vitae, miseri elongantur a Deo, dicentes anathema Jesu, et tandem conversos in arcum pravum, et in [Col. 0402A] reprobum sensum datos mala capiunt in interitu Scitis quia vita hominis, tentatio est et militia super terram [51 1Kb] . Sunt vero tentationum quaedam super nos, quaedam infra nos, quaedam juxta nos, quaedam intra, quaedam extra, et omnes contra nos. Caute igitur ambulate: mundus enim plenus est laqueis, plenus insidiis, plenus periculis, atque scandalis inevitabilibus, et mortibus infinitis. Introistis claustrum; bonum est vos hic esse, et non recedere a concilio et congregatione justorum. Amice, si claustrum egrederis, transgrederis et quasi sub jactu aleae animam tuam ponis. Leo in januis est, ut te rapiat, et non sit, qui eripiat. Irruit ventus urens a regione deserti, si forte inveniantur paleae, quas ad ludibrium suum rapiendo dispergat. Multiplici [Col. 0402B] enim exquisitae fraudis artificio conatur angelus apostata sanctorum congregationem transferre in theatrum, populum acquisitionis in fabulam saeculi, et scholam innocentiae in derisum. Sit, quaeso, frater, anima tua in manibus tuis semper [52 1Kb] . Thesaurum incomparabilem habes in vase fictili; dumque claustrum egrederis, drachmam, pro qua magnus ille mercator animam suam posuit, ad ancipitis aleae discrimen exponis. Terreat te, frater, egressus Dinae, et oppressio ejus [53 1Kb] . Recole, quod Jacob domi residens benedictionem patris haereditavit [54 1Kb] . Esau vero dum foris evagatur et venatur, primogenitura patrisque benedictione et haereditate privatur [55 1Kb] . Nunquam ingrediaris saecularium [Col. 0402C] domos: nequitiae enim in habitaculis eorum: nec Deus in domibus eorum cognoscetur. Dicas igitur cum Propheta: Odivi ecclesiam malignantium, et cum impiis non sedebo [56 1Kb] . Inter scorpiones habitas; ergo juxta doctrinam Hieronymi [57 1Kb] , sis honestus in domo, sis rarus in populo sive in publico. Si aegrotaverit, aut obierit aliquis de parentibus tuis, non sit tibi eorum aegritudo, vel mors, egressionis occasio. Sine mortuos sepelire mortuos suos; fallax et proditoria est affectio parentelae. Carnalis amor extra Dei amorem cito te capiet, et affectio mundi, quae jam in te aruerat, in perniciem animi revirescet. Mortuus es mundo, et parentibus tuis, atque complantatus es similitudini mortis Christi, et vita tua abscondita est cum Christo in Deo. Noli iterum [Col. 0402D] in saeculo vivere, et arma victoriae reddere inimico. Verbum Hieronymi est [58 1Kb] : Tenet hostis gladium, ut me perimat, et ego de parentum lacrymis cogitabo? Ero de parentum sepultura sollicitus, quem sollicitari oportet, ne sepeliar in inferno? Noli, quaeso, exire, quia mors in exitu est, et in limine te exspectans. Quam cito egrederis ostium, mors per oculorum fenestras ingreditur. Nullum precor habeas cum homine saeculari commercium. Qui enim tangit picem, inquinabitur ab ea [59 1Kb] ; bonosque mores prava colloquia corrumpunt, et vita reproba [Col. 0403A] trahitur a convictu. Seneca ad Lucilium scribens dicit [60 1Kb] : Socrati, Laelio et Catoni posset bonos mores excutere turpium conversatio frequens, et dissimilium multitudo. Verbum Apostoli est: Non ignoramus astutias Satanae [61 1Kb] , cui ex hoc ipso datur opportuna et multiplex malignandi occasio, quia incircumcisi obsederunt vos, et habitatis quasi in medio Chananaei. Inter claustrum vestrum, et forum, modica protenditur intercapedo parietum. Habitatis quasi in medio Babylonis: et mirum, imo miraculum est, si sabbatum quietis vestrae non turbat tumultuatio popularis. Ita estis saecularium importunitate obsessi, ut cum lamentatore propheta deplorare possitis: Aedificavit hostis in gyro meo, et circumdedit me felle et labore. Conclusit vias [Col. 0403B] meas lapidibus quadris: ursus insidians factus est mihi, leo in abscondito, semitas meas subvertit, et posuit me desolatam [62 1Kb] . Habitatis in medio populi polluta labia habentis, qui vobis verbum illud derisorie frequenter adaptant: Commisti sunt inter gentes, et didicerunt opera eorum [63 1Kb] . Utinam advolet unus de seraphim, et sumpto calculo de altari in eis rubiginem cordium, et scoriam purificet labiorum [64 1Kb] . Vos autem circumspecte agatis, providentes bona, non solum coram Deo, sed coram hominibus [65 1Kb] , et negotio salutis vestrae vigilantius insistatis. Sit jugiter ante oculos cordis vestri timor Dei, ignis gehennae, recordatio passionum Christi, vestrorum memoria excessuum, dies mortis, et exspectatio [Col. 0403C] tremendi judicii. Audite Hieronymum dicentem: Laudet populus, luxurient homines, rumores excurrant, et dicas: Mihi adhaerere Deo bonum est, et ponere in Domino Deo meo spem meam. Quid enim mihi est in coelo, et a te quid volui super terram? Deus cordis mei, et pars mea Deus in aeternum [66 1Kb] . Prope est, ut amatores saeculi, et sancti ordinis transgressores ab aeternae vitae radice praecisi in exteriores tenebras detrudantur, et ab Ecclesia sanctorum perpetua excommunicatione seclusi metiantur ex intolerabili doloris angustia, quam perniciose illos deceperit appetitus transitoriae voluptatis. Vos ergo Dei timor in via Domini lentescere non permittat, sed corda vestra excitet ad meliora incessanter, vita brevis, finis dubius, [Col. 0403D] judex terribilis, flamma inexstinguibilis, vermisque non moriens, et poena, cujus non est intermissio neque finis. Valete]





EPISTOLA CXXXV. [HUBERTI CANT. ARCHIEP. AD DECANUM, ET CAPITULUM SARISBERIENSE.] [A. D. 1189---1200.]

ARGUMENTUM.---Cantuariensis archiepiscopus eximit canonicum quemdam a lege residentiae et multis de causis clericos ab ea eximi posse docet.

H. Dei gratia Cantuar. archiepisc. totius Angliae [Col. 0404A] primas, et apostolicae sedis legatus, dilectis in Christo filiis decano et capitulo Sarisber. Ecclesiae, salutem, gratiam et benedictionem.

Cum ubique terrarum majoribus reverentia debeatur, et maxime regi tanquam praecellenti, eos qui negotia regis aut regni procurant, fiscalis ratio seu publicae rei necessitas a lege communi eximit, cum in omnium hominum statu vices suas sufficienter impleat, quamvis absens, qui omnium commoditatibus se impendit. Quia igitur magistri Thomae de Esseben fides et industria multipliciter probata est in publicis regni negotiis, quandiu in talibus se exercet, nolumus, ut ipsum ad residentiam compellatis. Scitis praeterea quod de singulis cathedralibus ecclesiis regni possumus eos pro [Col. 0404B] arbitrio nostro vocare in partem sollicitudinis nobis injunctae, quos ad hoc magis expedire noverimus. Nec absurdum videtur, si nobis suffraganeorum nostrorum canonici, si membra capiti obsequantur.

Certum est quod quidam domino regi sunt necessarii, quidam nobis, quidam infirmantur, quidam in scholis militant, quidam in peregrinatione sunt, quorumdam praebendae ad residentiam non sufficiunt [(81) 1Kb] . In omnibus his habendum est discretionis et cautelae judicium, quatenus in singulis circa residentiae observantiam habeatur consideratio propriae facultatis. Si ergo pro aliquo talium scribimus, aut scripsimus vobis, ita preces nostrae apud [Col. 0404C] vos efficacem obtineant locum, ut et petitiones vestrae apud nos opportuno tempore desiderabilem sortiantur effectum. Eum enim erga vos gerimus paternae benignitatis affectum, ut nihil vobis velimus praecipere aut petere, quod in vestri honoris redundare debeat detrimentum.





EPISTOLA CXXXVI. AD ALEXANDRUM PAPAM. [A. D. 1177?]

ARGUMENTUM.---Henricus II, Angliae rex, queritur de rebellione Henrici, reliquorumque filiorum contra se, et auxilium Alex. III papae implorat.

Sanctissimo domino suo ALEXANDRO, Dei gratia catholicae Ecclesiae summo pontifici H. rex Angliae, dux Northmanniae et Aquitaniae, comes Andegaven. [Col. 0404D] et Cenoman., salutem et devotae subjectionis obsequium.

In magnorum discriminum angustiis, etc. Vide inter variorum ad Alexandrum epistolas post ipsius Regesta, Patrologiae t. CC.



EPISTOLA CXXXVII. AD M. ALEXAND. DE S. ALBANO.

ARGUMENTUM.---Gratulatur M. Alexandro novitio, de ingressu in religionem; hortatur ut fortiter ferat novum obedientiae jugum, et insolitum rigorem disciplinae: mundo perfecte moriatur et sibi.

Dilecto et praedilecto socio et amico M. ALEXANDRO [Col. 0405A] de S. Albano, M. PETRUS Bles. Bath. archid., salutem, et de mundo triumphum.

Totis medullis animae conversioni et conversationi vestrae congratulor. A prima enim vestri notitia dilexi vos, non ad faciem, non ad quaestum, sed pro virtutibus vestris in Domino virtutum. Litteratura siquidem vestra, et famae commendabilioris celeberrimus odor multos vobis conciliavit ad amicitiam, salva Tullii sententia, qui in libro De amicitia scribit, vix a pluribus saeculis quatuor amicorum paria exstitisse. Hodie vero amici multiplicati sunt super numerum. Charitas enim diffusa est in cordibus nostris, quae sola est verae amicitiae condimentum. A diebus itaque nascentis Ecclesiae coepit dilectio multiplices affectionum propagines in unitatem [Col. 0405B] mentium dilatare, ut jam tunc multitudinis credentium esset cor unum, et anima una [67 1Kb] . Gratias igitur ago Deo, qui vos de medio pravae ac perversae nationis eduxit, ut odio habeatis ecclesiam malignantium, et lavetis inter innocentes manus vestras, quae de foeditate saeculi multiplices maculas contraxerunt. Gaudeo plane quia mirabile et imitabile omnibus praemisistis religionis auspicium. Diu enim ante conversionem vestram desiderabili multis reditu abjecto, abjectus esse in domo Domini elegistis. Honorem magisterii, laudemque hominum, et inanem hujus saeculi laetitiam exspuisti, ad laetandum in laetitia gentis, quam Christus haereditavit, ut laudetur cum haereditate sua.

[Col. 0405C] Posuisti, amice charissime, pedem tuum in via recta, imo pedes tuos sapientiae compedibus injecisti [68 1Kb] . Vide ne acedieris a vinculis ejus. Manum tuam misisti ad fortia, ut regno coelorum vim inferas, et in haereditatem sanctorum violenter intrudas, nimirum, per adoptionem factus es Dei filius, et cohaeres Christi. Qui enim spiritu Dei aguntur, hi sunt filii Dei [69 1Kb] . Secure jam dicas: Dominus pars haereditatis meae: tu es, qui restitues haereditatem meam mihi. Propterea funes ceciderunt tibi in praeclaris: etenim haereditas tua praeclara est [70 1Kb] . Beatus es ergo, cujus portio et haereditas Deus est. Adhuc tamen, dum novitius, dum parvulus es, non differs a servo, cum sis dominus omnium, sed es sub tutoribus, et curatoribus, usque ad tempus praefinitum [Col. 0405D] a Patre [71 1Kb] , tempestive mittendus in plenariam possessionem aeternae haereditatis. Moneo igitur in visceribus Jesu Christi, ut te non deterreant conversionis primitiae, novum obedientiae jugum, inconsuetus ordinis rigor, et austeritas disciplinae. Quidquid asperum nunc videtur, obedientia sibi convertet ad lucrum; et quae nunc amariora sunt, usu mediante dulcescent. His enim, qui de tenebris progrediuntur ad lumen, lux in primis molesta est, donec oculi lumini assuescant. Inter dura et aspera tibi solatio sit illud propheticum: Propter verba labiorum [Col. 0406A] tuorum, ego custodivi vias duras [72 1Kb] . Expedit tolerari dura, ne veniant duriora. Quod si murmuraveris, si detrectaveris obedientiae jugum, in vano accepisti animam tuam. Insuper, et quod tibi durum est, nec inobedientia, nec murmuratione mollescet. Si pro regno coelorum nunc sustines gravia, scias graviora fuisse quae nuper pro quaestu transitorio, nec sine discrimine animae sustinebas. Quia ergo testimonio B. Petri filii obedientiae castificant corda sua [73 1Kb] , vince per obedientiam bestialium motus affectuum, quia, juxta verbum Salomonis, vir obediens loquitur victorias [74 1Kb] . Vincit enim mundum, diabolum et seipsum. Obedientia, quae Filium Dei decuit, non sit tibi, quaeso, dedecori: non est enim servus major domino suo [75 1Kb] . Hoc igitur in te sentias, [Col. 0406B] quod et in Christo Jesu, qui cum in forma Dei esset, formam servi accepit, et usque ad poenam et ignominiam crucis cursum obedientiae limitavit [76 1Kb] . Tu vero cohumiliatus et conpauperatus Domino majestatis vagum et liberum tuae voluntatis arbitrium subjice pro eo gratuitae servituti. Si recolas quanta sustinuerit pro te, etsi millies te pro eo dare posses ad mortem, non sufficeres tamen ad paria respondere. Magna tibi fecit, qui potens est, et aestimatio tanti beneficii compensationis vicem non recipit. Fatiscant igitur membra vigiliis, exterminentur jejuniis, labore frangantur, liquescant in lacrymas oculi, imo si totum cerebrum et medullae corporis in fletum effluant, non sunt tamen condignae [Col. 0406C] passiones hujus saeculi ad gloriam, quae quidem acquiri potest [77 1Kb] ; aestimari autem aut compensari non potest. Quid enim retribuet pulvis et vermis Domino gloriae, qui pro eo animam suam in morte conclusit, ut beatitudine frueretur, quam nec oculus vidit, nec auris audivit? [78 1Kb]

Attende igitur sollicitus, quantum Domino tuo debes, et dum in profectu es, nunquam te perfectum existimes. Non quod jam apprehenderim, aut perfectus sim, dicit Apostolus; sequor autem, si forte comprehendam, in quo comprehensus sum. Unum autem, quae retro sunt oblitus, ad ea, quae priora sunt, me extendo, sequens ad bravium supernae vocationis in Christo [79 1Kb] . Attende igitur tuae vocationis initia, ut scias, quae a Deo donata sunt [Col. 0406D] tibi. Gloriosum donum Dei est, divitias et delicias hujus saeculi abdicasse. Quis sapiens cognoscet haec? et intelliget misericordias Domini; qui perversos tam pie convertit, et pro substantiola hujus vitae, divitias salutis aeternae retribuit. Ita ergo mundum evomas, ut non revertaris ad vomitum. Ita tibi saeculi moriatur affectus, ut nunquam tibi deinceps ad desiderium recidivet: teque ita configures, et complantes similitudini mortis Christi, ut sis mortuus mundo, mortuus a corde tuo, et vita tua feliciter abscondatur in Christo. Conversionem [Col. 0407A] eorum damnabilem reputa, qui pro claustro saeculum deserunt, et in claustrum mores saeculi deferunt; pro Christo modicas facultates despiciunt, et contra Christum spem majorem concipiunt. Sub temporalium contemptu cupiditas intensior latet: ignis enim dum tegitur, vehementius ardet.

Parum itaque tibi sit renuntiare divitiis, nisi renuntietur et vitiis, quia minus periculosum est esse divitem Christi, quam pauperem Antichristi. Omnes itaque angulos cordis tui revolve, scrutare, et ab eis rejice quod a saeculo contraxisti. Vetus homo crucifigatur in te cum actibus suis, ut destruatur corpus peccati, et in quamdam novitatis infantiam renascaris. Dedit tibi Dominus exercitatos sensus, et gratiam scientiae praeeminentis. Credo [Col. 0407B] autem quod et spiritum Dei habeas. Nemo autem dicit anathema saeculo, nisi in spiritu Dei. Quanto igitur melior es, tanto vigilantius caveas astutias Satanae, qui non magni facit, si devoret simplices: cibus enim ejus electus [80 1Kb] , nec miratur, si absorbeat fluvium, sed habet fiduciam quod influat Jordanis in os ejus. Accedens igitur ad servitutem Dei praepares animam tuam ad tentationem [81 1Kb] , recolens qualiter vocaverit Dominus populum Israel, prius per blandimenta signorum in Aegypto, deinde per patientiam tentationum in deserto, postea in subjectione populorum, et pace impleta est eis divina promissio. Sic hodie offert Deus quaedam dulcia et blanda sanctae conversionis initia, postea certamina tentationum, demum securam in Christo [Col. 0407C] quietem et pacem, quae exsuperat omnem sensum [82 1Kb] . Levasti te supra te, ut videas quam suavis est Dominus. ut in die bona Domini, cum audieris vocem spiritus tanquam susurrium, et sibilum tenuis aurae quodam defaecati cordis affectu, quasi de ligno vitae spirituales colligas fructus. Sunt autem fructus, teste Apostolo, charitas, gaudium, patientia, longanimitas, bonitas, benignitas, mansuetudo, fides, modestia, continentia, castitas [83 1Kb] . In his fructibus recepisti, Christi miles, arrham coelestis gloriae habentem promissionem vitae, quae nunc est, et futurae. In his delibando praegusta quasdam experientias hujus saeculi, felicesque primitias visionis aeternae. Quibusdam itaque desideriorum pennis advolat, [Col. 0407D] et usque in jubilaeas amoenitates, usque in faciem dilecti per excursus contemplationis excurrit. Sic subito a se rapitur, ut jam vivat, non in se, [Col. 0408A] sed in Christo, unus cum eo spiritus existens, soloque hujus mortalitatis obstaculo differens a Sanctis sanctorum, quadam ineffabili sed momentanea suavitate fruitionis exsultat, et in guttula deliciarum coelestium experitur, quam inaestimabilis sit eorum beatitudo, quorum desideriis torrens aeternae voluptatis inundat. Quia ergo vocavit te Deus, ut curras in odorem unguentorum suorum [84 1Kb] : Ego vir videns paupertatem meam [85 1Kb] , clamo ad te: Trahe me post te [86 1Kb] : infixus sum in limo profundi, sed ora, ne absorbeat me profundum, ne me demergat tempestas, ne urgeat super me puteus os suum [87 1Kb] . O dulcedo cordium, Deus animarum, suavitas et gloria te diligentium, spes mea a juventute mea; aufer a me cor incircumcisum, cor coagulatum, cor lapideum: da [Col. 0408B] mihi cor carneum, cor novum, cor humile et contritum: inspira mihi amorem tui, contemptum mundi, peccati odium, et perseverantiam poenitentiae, quam nec praerumpat mors, nec morbus anticipet donec eum miseratio continuet ad profectum. Vale.



EPISTOLA CXXXVIII. [AD WALTERUM ROTHOMAG, ARCHIEPISCOPUM [(82) 2Kb] ]. [A. D. 1197.]

ARGUMENTUM---Congratulatur W. Archiepiscopo de reditu ab exsilio, et pace Rothomag. Ecclesiae reddita. Causam reddit cur justi affligantur, monetque ut pacem Deo auctori adscribat.

Dilecto et praedilecto domino suo GUALTERO Dei gratia Rothomagensi archiepiscopo, suus PETRUS Blesens. Bathon. archidiac. salutem, et si quid dulcius [Col. 0408C] aut desiderabilius est salute.

Cujusdam novi operis occupatione sollicitus, vix ad scribendum epistolam stylum moveo; movet tamen et excitat obedientia lentescentem, invitat amor, et compellit imperiosa devotio. Devoto siquidem et anxio compassionis affectu revolvo frequenter, quam viriliter pro testamento Dei vestram animam posuistis, et exposuistis discrimini, vestros parentes exterminio, familiares proscriptioni, possessiones rapinae, famam ludibrio. Quidam vero, qui vobis et ecclesiae vestrae professionis vinculo tenebantur astricti, jacturam mundanae supellectilis pusillanimiter exhorrentes, pro compendio temporali libertatis ecclesiasticae titulum distraxerunt, [Col. 0408D] subjicientes te ultroneae servituti. Nam si annus remissionis eis millies offeratur, praeeligent suas aures subula perforari [88 1Kb] . Sic adversitatis irruente procella [Col. 0409A] subornata simulatio dilectionis hypocritae apparens, et non existens inventa est. Metientes enim ex fortuna personam conversi sunt in arcum pravum pariter cum eis, qui supra dorsum innocentiae fabricabant. Sed juxta verbum beati Job [89 1Kb] , lampas contempta apud cogitationes divitum parata est ad tempus statutum, atque lucerna diu pressa et obtenebrata sub modio totum occidentem serenius et gloriosius illustravit. Sane, si esset in eis, quae omni Christiano debetur affectio, reverentiae impensioris officium pastori debebatur afflicto. Quanto indigniora innocens tolerabat, tanto uberioribus obsequiis et honoribus dignus erat. Beatus equidem Job [90 1Kb] gloriosior erat in sterquilinio jacens, quam circumsedente exercitu in solio sedens. Reputabant [Col. 0409B] vos sua subjectione indignum, qui ex ipsa persecutione vestram pensare debuerant dignitatem. In omni enim dignitate nihil est dignius quam pro ecclesiastica libertate honoris abjectio et contemptus.

Solus itaque ascendistis ex adverso, et opposuistis vos murum pro domo Israel. Clamastis, et non erat, qui exaudiret; circumspexistis, et non erat, qui adjuvaret. Sic imitator fortissimi Aod judicis Israel ambidextri [91 1Kb] , per prospera et adversa, per infamiam et bonam famam, a dextris et a sinistris protectus scuto bonae voluntatis a Domino vestros labores consummastis ad fructum. Vere turris fortissima nomen Domini; quis enim speravit in [Col. 0409C] Domino, et confusus est? permansit in mandatis ejus, et derelictus est? Sperent in te, qui noverunt nomen tuum, quoniam non derelinquis quaerentes te, Domine. Tu enim consiliarius in duris, adjutor in opportunitatibus, in tribulatione, in prosperis custos, consolator in adversis. In prima siquidem peregrinatione vestra, sicut saepius vobis scripsi, praesagiebat animus meus felicioris eventus auspicium, fixum habens, quod perseverantia vestra continuaret opus assumptae fortitudinis ad triumphum. Sic animos electorum Dominus flagellis interrogat; sic relinquuntur a Domino Chananaeus, et caeterae gentes, ut Israelem in eis erudiat. Duo enim nos affligunt, vitia et flagella. Per illa cognoscimus quid de nobis simus; per ista, quid de [Col. 0409D] mundo sperare possimus. Flagellat autem Dominus justum, flagellat et impium. Nam de flagello impii, dicit Dominus per prophetam: Plaga impii percussi te, et castigatione crudeli [92 1Kb] . Et rursum: Quid clamas super contritione tua? insanabilis est plaga tua [93 1Kb] . Justum vero ideo flagellat Deus, et tam prospera quam adversa circa eum paterna moderatione dispensat, ut homo se cognoscat, ut suos excessus corrigat, ut alios suo exemplo deterreat, ut virtus hominis innotescat, ut vexatio det intellectum ad cautelam, cautela vero ad coronam et gloriam [Col. 0410A] cedat. Unctione vero magistra, quae docebat vos de omnibus, Deus a primo peregrinationis exordio vos instruxit, et in lapide adjutorii cor vestrum stabiliens, vos ad omnium injuriarum tolerantiam conquadravit. Tutius equidem excipit contumelias, qui scuto patientiae se praearmat. Hujus virtutis efficacia est, ut si quid durum accesserit, fortiter illud suscipiat; quod non accesserit, lucrum aestimet, et inter dura se durioribus dignum putet.

Sunt ergo plurimi, qui hanc regni et Ecclesiae pacem vestris ascribunt meritis, propter verbum illud Salomonis: Cum placuerint Domino viae hominis, inimicos etiam illius convertet ad pacem [94 1Kb] . Vos autem cautius et vigilantius providete, ne abroget ingratitudo, quod gratia praerogavit. Omnia, quae [Col. 0410B] vobiscum misericorditer operatus est Deus, ei referatis ad gloriam, et non vobis. Absit enim ut sortem habeatis cum his, qui quandoque dicebant: Manus nostra excelsa, et non Dominus fecit haec omnia! [95 1Kb] Non ergo in arcu vestro speretis, quia gladius vester non salvabit vos, sed Dei dextera et brachium suum, et illuminatio vultus sui [96 1Kb] . Optimum est ei, qui in alto positus est, non altum sapere, sed timere. Beatus enim, qui semper est pavidus [97 1Kb] . Ubique vero periculosa est securitas; ideo sanctus Job [98 1Kb] omnia opera sua verebatur; qui, cum esset deditus sacrificiis, humilitati, hospitalitati et eleemosynis; justus, rectus, timens Deum, licet eumdem ad plenum Domini flagella purgassent, [Col. 0410C] suum tamen recogitans imperfectum dicebat: A facie Domini turbatus sum, et timore sollicitor [99 1Kb] , Sane securitatis filiae sunt, negligentia, ingratitudo, elatio. Hae induxerunt regem David [100 1Kb] , ut numeraret populum suum, conversumque est ei, et universo populo Israel in singultum. Hae regem Ezechiam [1 1Kb] , quem honoraverat Dominus regressione solis et fuga Sennacherib, subverterunt, ut nuntiis Merodach Baladan filii Baladan regis Babylonis [2 1Kb] , ad inanem gloriam ostentaret domos aromatum, aurum et argentum, pigmentaria et unguenta, et audivit in continenti divinae animadversionis tonitruum. Terreat vos exemplum filiorum Job [3 1Kb] , quos in domo fratris sui majoris convivantes et laetantes Satan interfecit: quod hodie spiritualiter impletur [Col. 0410D] in his, qui praelati sunt aliis ad custodiam disciplinae, si hostis occultus eos inani laetitiae vacare cognoverit. Nulla ergo vobis obrepat securitas, sed servite Domino in timore, vestrosque cogitatus jactate in eum, cui adhaerere bonum est [4 1Kb] , ponere in Domino Deo spem suam, et horrere abominabiliter, quidquid ad pompam pertinet saecularem. Stabilite ergo cor vestrum in exercitio spirituali, in obsequio ejus, qui nubilum persecutionis, quo denigrata, sed formosa erat Ecclesia, serenavit; qui inter pressuras eidem ex ipsis injuriarum malleis [Col. 0411A] coronam gloriae fabricavit. Nimirum, beato Hilario teste [5 1Kb] , proprium est Ecclesiae, ut tunc intelligat, cum arguitur; tunc obtineat, cum superata videtur; tunc liberior surgat, cum ejus liberatio desperatur. Nam et arca Noe invalescente diluvio tollitur in sublime [6 1Kb] ; et arca foederis humiliata Dagon confregit et Philisthaeos in posteriora percussit [7 1Kb] . Quia igitur humanae conditionis est dolere cum dolentibus, gaudentibus congaudere et vestrae persecutioni anxios compassionis affectus impendi, totis medullis animae congratulor vestrae paci.

Villa siquidem Andelia, quoties erumpebat seditio inter reges, primos excipiebat hostilitatis incursus [(83) 5Kb] , obnoxia jugo rapinae et incendio; sed nunc posuit Dominus fines vestros pacem [8 1Kb] , [Col. 0411B] atque rerum vestrarum summam collocavit in tuto. Praeterea suscepit ecclesia vestra non minimum sui redditus incrementum. Inquirentes enim Dominum non minuentur omni bono, sed semper faciet Deus, etiam cum tentatione, proventum [9 1Kb] . Venistis itaque [Col. 0412A] portantes pacem et illuminantes patriam; et utinam fiat pax in diebus vestris! Sed pax vera pax Dei, quam nemo potest dare; non illa, de qua dicitur: Pax, pax, et non est pax [10 1Kb] ; nam in pace hujusmodi, ecce amaritudo amarissima [11 1Kb] . Quae est enim haec pax, si quiescit ancilla, et domina sub jugo gravi et degeneri ancillatur? Quae utilitas, quod caro a tribulatione malorum et dolore respirat, si nobili animae, pro qua Christus mortuus est, malorum rotam sollicitudinum labyrinthus immittat? Quicunque Spiritu Dei aguntur, teste Apostolo, hi sunt filii Dei [12 1Kb] , ideoque et filii pacis. Ubi enim pax, ibi Deus. Nam in pace factus est locus ejus [13 1Kb] , ipsiusque testimonio pacifici filii Dei vocabuntur [14 1Kb] . Annuntiavit vobis Dominus annum placabilem, pacem suam [Col. 0412B] dedit, pacem suam reliquit vobis, alteram foris, alteram vero intus. Agnoscite, quae a Deo donata sunt vobis, et utimini beneficio pacis indultae, quia sunt reliquiae homini pacifico. Indignum plane omnino est et absurdum, ut praenobilis anima deputata [Col. 0413A] Sponsi coelestis amplexibus, oblita suae originis, et illius, cujus imago est [15 1Kb] , ad mechanicos rapiatur affectus. Frequentius igitur exeatis in agrum cum Isaac ad meditandum [16 1Kb] , descendite in hortos aromatum, ut gustetis spirituales delicias, et gratissima colligatis lilia gaudiorum. De ligno vitae percipite spirituales fructus, qui, teste Apostolo, sunt: charitas, gaudium, pax, patientia, longanimitas, bonitas, benignitas, mansuetudo, fides, modestia, continentia, castitas [17 1Kb] . Istorum fructuum sunt quasi accessio et sequela, reverentia Deum diligentis, diligentia eum quaerentis, sapientia eum invenientis, devotio tenentis, gaudium perfruentis. Quiescite igitur inter medias sortes, inter praeamabiles Rachelis amplexus [18 1Kb] , ibi vacate, et videte, quam [Col. 0413B] suavis est Dominus [19 1Kb] , et ab uberibus desideratae quietis nullus negotiosae vitae strepitus vos avellat. Thesaurum conscientiae bonae cautius abscondatis, praefigentes eidem titulum, hoc impressiore sigillo signatum: Secretum meum mihi, secretum meum mihi [20 1Kb] . Et pax Dei, quae exsuperat omnem sensum, custodiat cor vestrum, et intelligentiam vestram [21 1Kb] , ut sit animae vestrae forma pulchritudinis et signaculum sanctitatis, ut repleat in bonis desiderium vestrum Deus cordis vestri, et pars vestra Deus in aeternum [22 1Kb] .



EPISTOLA CXXXIX. AD R. ABBATEM ET CONVENTUM CICESTRENSEM.

[Col. 0413C] ARGUMENTUM.---Implorat monachorum preces, ut digne sacerdotio initiari possit, causasque reddit, cur hactenus illud refugerit.

Reverendo Patri et domino R. Dei gratia abbati Cicestrensi, totique conventui ejusdem ecclesiae, PETRUS Blesensis Bath. archid., salutem in auctore salutis.

Diu pulsatus sum precibus, consiliis et monitis amicorum, ut in sortem sacerdotii transiens, ei, cui servire regnare est, impenderem debitae obsequium servitutis. Reluctatus tamen hactenus sacerdotium distuli; in eo enim consideravi opera mea, et expavi. Quis enim etiam perfectissimus non formidet se divinis immiscere arcanis, se illius ineffabilis sacramenti exhibere ministrum, quod Spiritus sanctus [Col. 0413D] conficit, cui angeli humili famulatu assistunt, quo divinis terrena junguntur, et quod in assumpti corporis unionem recipit divinae praesentia majestatis? Reverendo vertici Christi manum impositurus Baptista contremuit [23 1Kb] , princeps apostolorum miraculosa piscium captione perterritus: Recede, inquit, a me, Domine, quia homo peccator sum [24 1Kb] , seque introitu Christi centurio putabat indignum [25 1Kb] . Qua igitur fiducia meritorum, qua mentis audacia contrectare praesumam vitam animarum, pretium [Col. 0414A] mundi, angelorum panem? ubi, quanto dignior et eminentior est hujus ministerii gradus, tanto gravius imminet ex ipsius dignitate discrimen. Misericordiae Domini multae, quia non sum consumptus. Utquid igitur contra prohibitionem sapientis mittam me in peccata populi, et aggregabo mihi peccata duplicia? [26 1Kb] Huc accedat innocens manibus et mundo corde; vocatus a Domino tanquam Aaron, quem elegit ipsum. Nam, etsi a corpore meo prohibeantur actus illiciti, de spurcissimo tamen corde, quasi de sentina scatente cogitationum foeditas velut aura corrumpens exhalat. Denique vereor, ne cum debeam aliis in tempore iracundiae fieri reconciliatio, prurientis conscientiae impostura mihi, et aliis obnubilet serenissimam [Col. 0414B] Christi faciem, et usurpati ausus officii, nobis sacrificium in sacrilegium, et vitam convertat in mortem.

Tu igitur, gloriose et semper glorificande Jesu, non secundum miseriam meam, sed secundum misericordiam tuam operare in me velle et perficere, quod beneplacitum sit in oculis tuis, nec de meis excessibus tua judicia aequilibres. Si enim iniquitates observaveris, Domine, Domine, quis sustinebit [27 1Kb] ? Volens itaque redimere dies meos, quos perdidi, quia perniciose et perdite vixi, disposui jugo Domini cervicem supponere, laxiores vitae salutare licentias, et cum essem liber, in omnibus omnium servus esse. Tu vero, Domine, clementer aspira, [Col. 0414C] confirma quod in me trepidat, quod frigescit accende, quod nutat consolida, doce quod desipit, erige quod desperat, alliga quod vagatur, quod superbit humilia, excita quod lentescit, illumina quod caligat. Vos etiam, dilecti domini et amici mei, in quibus posuit Deus verbum reconciliationis, ut ordinetis testamentum ejus, super sacrificia, ut Deo placabiles hostias immoletis, quos ipse fons charismatum copiosius irrigavit, ut jam in vobis virtutum flores erumpant in fructum; vos, quos sibi constituit genus electum, regale sacerdotium, ut sitis corona gloriae in manu Domini, et diadema in manu Dei nostri; vos, inquam, obsecro per misericordiam Christi, succurrite mihi precibus, adjuvate me votis, ne sub mole importabilis [Col. 0414D] sarcinae succumbat infirmitas vacillantis. Exigitur a me conscientia pura, vita immaculata, fama integra, ut sim Christi bonus odor in omni loco. Haec autem non merita hominis, sed illius sunt munera, qui vocat ea quae non sunt, tanquam ea quae sunt [28 1Kb] , cujus larga et effusa benignitas dives est omnibus invocantibus eum. Tribuit enim abundanter, et non improperat, justificans impium gratis [29 1Kb] , ut ubi superabundavit peccatum, superabundet et gratia [30 1Kb] . Omnium siquidem meritorum [Col. 0415A] suffragio destitutus post Deum, in vobis jeci et locavi meae fiduciae fundamentum; certissime sciens quantum etiam in meritis fides, vel oratio proficiat aliena, cum ejus efficaciam in filia Chananaeae [31 1Kb] , in Lazaro [32 1Kb] , in puero centurionis et reguli [33 1Kb] , caeterisque quampluribus frequenter evangelizet Ecclesia. Sane in Christo omnes unum sumus, et ex uniformi connexione membrorum ecclesiae consistens integritas indicit omnibus mutuae communionis regulam, et indivisos charitatis affectus. Adjuro itaque vos in unitate fidei, in sanctorum communione, et in unius confessione baptismi, ut imperfectum meum videant oculi charitatis vestrae et orationibus vestris supportetis infirmum, quem oneris magnitudo deterret. Apud Christum nunquam [Col. 0415B] alicui deficit, quod per eum alii proficit; crescit enim gratia ex impendio, et lecythus olei tanto plenius exuberat, quanto copiosius ex ipso mater virtutum charitas, vasis quae offeruntur infundit. Vestra igitur oratio nunquam in terram vacua cadit; quia, etsi non prosperatur ei pro quo mittitur, saltem in sinum revertitur supplicantis. Noveritis autem, quod ab ineunte aetate semper in scholis aut curiis militavi. Scholasticus vero labor licet sit inefficax ad salutem, quaedam tamen in eo mundana honestas est, et innocentia saecularis. At, quidquid in curiis agitur, fere peremptorium est salutis, ambitiosum, adulatorium, fictum, detractorium, subdolum, invidum, crudele et impium, et generaliter temporalis quaestus, et inanis [Col. 0415C] gloriae venativum.

Haec recordatus sum, et effudi in me animam meam, quoniam transibo in locum tabernaculi admirabilis [34 1Kb] . Ecce enim tabernaculum Dei cum hominibus, instar illius quod Moysi in monte ostensum est. Hic primum altare est aeneum, cor scilicet contritum et humiliatum, in quo bestiales animi motus, et actus irrationales poenitendo mactantur. Secundum altare ab omni aeris rubigine alienum, auro rutilat charitatis. Nihil in eo carnale offertur, cum jam offerentis conversatio sit in coelis [35 1Kb] , cujus hostia est mens sancta, devota oratio, gratiarum actio et vox laudis. Ad altare tertium, quod potius est propitiatorium, quam [Col. 0415D] altare, et non solummodo sanctum est, sed etiam Sancta sanctorum, dulci affectu pura et defaecata intentione intrat sacerdos cum sanguine, jam verum sanguinem Agni immaculati offerens, et communicans passionibus Christi. Unde frequenter quadam beata exstasi exiens a se, et transiens in dilectum, unusque spiritus factus cum eo intra quasdam divinae suavitatis experientias officium propitiatoris exsequitur, dum per eum quasi per quemdam mediatorem Dei et hominum [36 1Kb] , his pro quibus ad Deum intercedit, fructus propitiationis [Col. 0416A] ex illa fruitione beata, sed brevissima obtinetur. His indignum me judicans, totus a vobis pendeo, totus vobis innitor. Rogate Dominum unctionis, ut ungat me oleo misericordiae suae; unctio enim docet de omnibus [37 1Kb] ; ipsa me doceat facere voluntatem Dei, captivare totum intellectum meum in obsequium Christi, fungi sacerdotio, et offerre illi incensum dignum in odorem suavitatis.



EPISTOLA CXL. AD PETRUM CLERICUM REGIS ANGLIAE.

ARGUMENTUM.---Hortatur Petrum diaconum, ut repudiato studio jurisprudentiae, quod multis perniciem affert, totum se tradat theologiae sacrae et divinarum litterarum lectioni, vitamque convenienter ordini suo instituat. Habes hic luculentum [Col. 0416B] dogma de S. Eucharistia.

M. PETRUS Bles. Bathon. archidiac. dilecto socio et amico suo magistro PETRO clerico domini regis Angliae salutem in eo, sine quo non est salus.

Divisus es, et cor tuum in diversa distrahitur; varia enim deliberationum fluctuatione raptus, haesitas, utrum ad scientiam legum vel ad exercitium sacrae paginae te convertas. In hac perplexitate distinguit finis intentio; tendis enim ad unum propter vanitatem saeculi, ad alterum propter veritatem Dei. Aemulare ergo consilio apostoli charismata meliora [38 1Kb] , et in corde tuo devoret draco Moysi draconem Pharaonis [39 1Kb] , id est veritatis scientia scientiam vanitatis. Non enim [Col. 0416C] ascendet in montem Domini, neque stabit in loco sancto ejus, qui in vano accepit animam suam [40 1Kb] . Scitis quia lex Domini lex immaculata est, convertens animas [41 1Kb] . Justiniana vero pervertit multos, et gehennae filios facit. Quod sub quodam aenigmate propheta insinuans: Vocavit, inquit, judicium ad ignem, et devoravit abyssum multam [42 1Kb] . Quod tunc evenit, cum judices de profunditate civilis scientiae praesumentes contra se provocant Dei judicium, et iram divinae animadversionis incurrunt. Vides, quam imperscrutabilis abyssus quam dumosa silva, quam immeabile pelagus sit Pandecta, in qua civile jus continetur: cui tota aetas hominis non sufficit, cujus fructus totus in elatione et ambitione consistit. [Col. 0416D] Verbum autem abbreviatum fecit Dominus super terram, ut propter scientiam salutis et vitae, jam te transalpinare non oporteat, aut maria transmeare. Nam, sicut in Deuteronomio legitur, Prope est verbum in ore tuo, et in corde tuo [43 1Kb] . Et Apostolo teste: Regnum Dei intra nos est [44 1Kb] ; quod non in sermone, sed in virtute Dei consistit. Duo sane sunt, quae hominem ad legum scientiam vehementer impellunt, ambitio dignitatis, et inanis gloriae appetitus. Hi sunt Rechab et Baana, quae Isboseth dormientem percutientes in inguine occiderunt [45 1Kb] . Lege [Col. 0417A] ergo quod ordini, quod professioni tuae conveniat, quod ab ambitionis aestibus animum tuum revocet, quod vanitates et insanias falsas procul a cordis tui affectione releget, ut in timore Domini, qui est initium sapientiae, ad spiritualem intelligentiam, in qua est animae salus, diligens et devotus assurgas. Arripe, quaeso, arma spiritualia, quae, teste Apostolo, captivant totum intellectum hominis in obsequium Christi [46 1Kb] . Assume gladium spiritus, quod est verbum Dei [47 1Kb] . Haec sunt arma David, quibus expugnaturus Goliath, arma Saulis graviora rejecit. Haec est Sapientia, quae, teste B. Jacobo [48 1Kb] , desursum est. Et primum quidem pudica est, deinde vero pacifica; pudica est quam incorrupta professio despondet uni viro virginem castam exhibere Christo; pacifica [Col. 0417B] est, quae rogat quae ad pacem sunt, et cum his, qui oderunt pacem, jubet esse pacificum. Legum vero scientia impudica est, quia meretricio more quaestuaria est, et mercalis; et quidquid studendo congregavit ad nundinas vanitatis, vili contractu venaliter et impudenter exponit. Haec vix unquam pacifica est, quae semper litigat de contractibus, vel quasi de maleficiis, vel quasi de variis figuris causarum, de actionibus et obligationibus, de judiciis, de sententiis, de appellationibus, et aliis, quae cum sopire lites debeant, semper cineres litium excitant jam sopitos. Contra hanc sapientiam Dominus in Evangelio palam loquitur, et proverbium nullum dicit: Sine causa, inquit, colunt me docentes doctrinas [Col. 0417C] et mandata hominum [49 1Kb] . Et in propheta: Comprehendam sapientes in astutia sua, et prudentiam prudentum reprobabo [50 1Kb] .

Denique pro parte maxima leges ab ethnicis institutae sunt: Deus autem dedit legem vitae et disciplinae. Deus enim deorum Dominus locutus est, et vocavit terram [51 1Kb] , ut homo, qui terra erat, fieret coelum, et beneficio legis igneae, quam Dominus attulit de Seir, caro transiret in spiritum. Sapientia quidem mundi stultitia est apud Deum, et sapientia carnis mors est. Apostolus enim damnat ea quae sunt formam quidem scientiae habentia, secundum doctrinam hominum, si non aedificant ad salutem. Humana itaque lex inflat, divina aedificat. Professores illius sapientes sunt, ut faciant mala, bene [Col. 0417D] autem facere nesciunt. Discipuli ejus mites sunt et humiles corde, eosque custodit pax Dei, quae exsuperat omnem sensum. Illi sunt qui semper circumeunt montem Seir, nec unquam terram promissionis introeunt. Isti cum Apostolo nihil arbitrantes se scire, nisi Christum Jesum, et hunc crucifixum, viam vitae quodam compendio scientiae salutaris anticipant, et quadam spirituali experientia, quam suavis sit Dominus, jam praegustant. Et quid suavius, quid jucundius ad exsultationem, quid fructuosius ad salutem, quam comprehendere et amplecti [Col. 0418A] fide, spe et amore te, Deus? Scriptum est: Scire te, Deus, sensus est consummatus [52 1Kb] . Eminentiam hujus scientiae Veritas manifeste insinuat dicens: Haec est autem vita aeterna, ut cognoscant te, Pater, et quem misisti Jesum Christum [53 1Kb] . Illi Jerusalem aedificant in sanguinibus [54 1Kb] , quorum flumina convertuntur in sanguinem; scientia enim eorum et facundia tota vertitur in peccatum, et impletur querela, quam proponit Deus per prophetam: Dedi eis, inquit, aurum et argentum meum; ipsi vero de auro et argento meo operati sunt Baal [55 1Kb] . De auro nimirum et argento Domini faciunt idolum qui sapientiam et eloquentiam suam redigunt in opus cupiditatis et avaritiae, quae est servitus idolorum. Istis conveniunt verba blasphemiae: Labia nostra a [Col. 0418B] nobis sunt; quis noster Dominus est [56 1Kb] ? Propter hoc dat eis Deus coelum aeneum, et terram ferream, ut sint sine affectione, sine devotione, ut sint terra sine aqua, quasi montes Gelboe, super quos nec ros, nec pluvia descendit [57 1Kb] . Verba quidem lepida plerumque habet censura civilis, sed sunt folia sine fructu, nugae canorae, et Syrenes usque in exitium dulces. Mentior, si unquam videris illius scientiae professorem in ipsius exercitio felices exitus habuisse. Beatus Hieronymus fere usque ad internecionem flagellatus est ab angelo, quia rhetorici lepore sermonis illectus vanitati operam dabat [58 1Kb] . Castigans autem castigavit eum Dominus et morti non tradidit. Sane lex Domini sapientiam praestat [Col. 0418C] parvulis [59 1Kb] . Ipsa aedificat, ipsa vivificat, ipsa illuminat. Est enim praeceptum Domini lucidum illuminans oculos: ut anima, quae ad imaginem Dei facta est, juxta promissum Apostoli, revelata facie speculetur gloriam Dei, et in eamdem imaginem reformetur a claritate in claritatem tanquam a Domini spiritu [60 1Kb] .

Audi virtutem sacrae Scripturae, et efficaciam verbi Dei, ad cujus intelligentiam te moneo in timore et tremore accingi. Veritas in Evangelio loquitur, dicens: Beati qui audiunt verbum Dei, et custodiunt illud [61 1Kb] . Princeps etiam apostolorum, interrogante Jesu discipulos, utrum abire vellent, Domine, inquit, ad quem ibimus? verba vitae aeternae habes [62 1Kb] . Itero verba, quibus idem Christum Dei vivi Filium [Col. 0418D] profitetur, non revelat ei caro et sanguis, sed Spiritus Dei Patris [63 1Kb] . Verba denique Dei ita spiritualia et vivifica sunt, ut sint spiritus et vita, ipso attestante, qui dicit: Verba, quae ego loquor vobis, spiritus et vita sunt [64 1Kb] . Sicut Apostolus dicit: Sermo Dei vivus est et efficax, et penetrabilior omni gladio ancipiti, pertingens usque ad divisionem animae et spiritus, compagum quoque et medullarum [65 1Kb] : obtinet enim vicem validissimae pactionis, per quam eliminantur ab humano spiritu et purgantur universi noxiales affectus. Et, [Col. 0419A] ut experientia hujus rei tibi faciat fidem: si tepidus es, sacram Scripturam lege instantius, et scias, quia eloquium Domini inflammabit te: Ignitum est enim eloquium ejus vehementer [66 1Kb] . Si ambulas in tenebris, audies quid loquatur in te Dominus Deus in Evangelio et prophetis: Eritque lucerna pedibus tuis verbum ejus, et lumen semitis tuis [67 1Kb] . Si alicujus immunditiae maculam contraxisti, mundabit te sermo Christi. Jam vos, inquit, mundi estis, propter sermonem quem locutus sum vobis [68 1Kb] . Si te tam gravis tentatio apprehendat, ut pene moti sint pedes, pene effusi sint gressus tui [69 1Kb] , verbum Dei firmabit te, ut non cadas. Quod enim amplius est, Verbo Domini coeli firmati sunt, et spiritu oris ejus omnis virtus eorum [70 1Kb] . Si es in mortali peccato, [Col. 0419B] quod est mors animae, sacra lectio vivificabit te, et implebitur, quod Dominus in Evangelio dicit: Venit hora, et nunc est, quando mortui audient vocem Filii Dei, et qui audierint, vivent [71 1Kb] . Istudque indubitabiliter scias, quod Spiritus sanctus utrumque Testamentum edidit et exposuit, unumque alteri ineffabili sapientiae artificio coaptavit: ideoque Ezechieli prophetae rota in rota apparuit, simulque elevabantur et incedebant rotae, eratque spiritus vitae in rotis [72 1Kb] . Et quis, quaeso, spiritus hodie in legum professoribus dominatur? spiritus elationis, spiritus cupiditatis et jactantiae, spiritus vertiginis et erroris. Rejecta ergo scientia, quae in perniciem trahit, apprehende scientiam, quae aedificat ad salutem. Disce, ut doceas, ut cortina cortinam trahat; [Col. 0419C] Et qui audit, dicat: Veni [73 1Kb] . Sis imitator illius, qui dicit: Sine fictione didici, et sine invidia communico [74 1Kb] . Absit omnis fictio, quia Spiritus sanctus semper disciplinae effugiet fictum [75 1Kb] . Gratis accipias, gratis doce [76 1Kb] . Qui enim sic fecerit, et docuerit homines, testimonio Christi, magnus erit in regno coelorum [77 1Kb] . Audi, quaeso, super hoc testimonium Danielis: Qui docti sunt, inquit, fulgebunt quasi splendor firmamenti, et qui ad justitiam erudiunt multos, quasi stellae in perpetuas aeternitates [78 1Kb] . Noli autem scrutari quae supra te sunt, nec inanes cogita theorias; non disputationum argutiis, nec verborum calumniis te distendas. Talia enim Apostolus interdicit scribens in prima Epistola ad Timotheum: Si quis, [Col. 0419D] inquit, aliter docet, nec acquiescit sanis sermonibus Domini nostri Jesu Christi, et ejus, quae secundum pietatem est doctrinae, superbus et languens circa quaestiones et pugnas verborum; hujus grave est judicium [79 1Kb] . Audi, quaeso, quid super hoc Sapientia Dei in libro sui nominis dicat: Sentite, inquit, de Domino in bonitate; et in simplicitate cordis quaerite illum [80 1Kb] . Hodie varia est inter multos sententiarum contentio: factaeque sunt aquae Siloes, quae cum silentio currebant [81 1Kb] , aquae contradictionis, apud quas demeruerunt Moyses et Aaron terrae promissionis [Col. 0420A] introitum [82 1Kb] . Sic hodie apud multos carnes Agni immaculati, contra prohibitionem legis, elixantur aqua, vel membratim discerpuntur saevitia bestiali: igne siquidem assari debuerant, et si quidquam residuum esset, igne, id est Spiritu sancto, fuerat comburendum. Non igitur de corde tuo vaticinari praesumas, sed juxta sacri eloquii doctrinam universa discas et doceas, orans cum Propheta, et dicens: Juxta eloquium tuum, Domine, da mihi intellectum [83 1Kb] , non supra, non extra, non contra. Sunt enim, qui temere scrutantur alta Dei. Sed, testimonio Salomonis, mel nimis comedenti non est bonum, et scrutator majestatis opprimetur a gloria [84 1Kb] . Et Ecclesiastes dicit: Sapiens efficiar, et sapientia longe recessit a me [85 1Kb] . Accedet enim homo [Col. 0420B] ad cor altum, et exaltabitur Deus [86 1Kb] . Mirabilis sane facta est scientia Dei, et non poteris ad eam [87 1Kb] . Proinde doctor Ecclesiae Paulus cum obsecratione nos admonet dicens: Dico per gratiam Dei, quae data est omnibus, qui sunt inter vos, non plus sapere, quam oportet sapere, sed sapere ad sobrietatem [88 1Kb] . Alta nimirum sapere mors est, et facile periclitatur, qui se in eminenti considerans obstupescit. Denique loquens angelus ad Tobiam: Sacramentum, inquit, regis abscondere bonum est: opera vero ejus revelare honorificum [89 1Kb] . Distingue ergo inter sacramenta et opera. Nam et in Deuteronomio coeli caligabant rore [90 1Kb] . Et in Psalmo: Tenebrosa est aqua in nubibus aeris [91 1Kb] : id est obscura est intelligentia [Col. 0420C] in sacramentis coelestibus scriptisque propheticis. In his vero quibus operatus est Deus salutem in medio terrae, ut exinanitio in formam servi, miraculorum coruscatio, passio, resurrectio, ascensio, quod fidem instituit, quod orare nos docuit, quod ad humilitatem, ad mansuetudinem, ad poenitentiam et ad misericordiam nos verbo et exemplo instruxit, vult honorificari Deus, et illic iter est quo ostenditur salutare Dei. Sacramentorum autem ratio et inquisitio cesset, claudatur puteus, ne bos in eum aut asinus cadat, ne periculose nimis ossa regis Idumaeae redigantur in cinerem [91* 1Kb] , et bestia, quae montem tetigerit, lapidetur [92 1Kb] . Magna in sacramentis est eminentia, intelligentia quorum fide potius expedienda est quam adinventione [Col. 0420D] humana. Et ut, gratia exempli, in uno sacramentorum videas abyssum profundissimam, et humano sensui imperceptibilem, pane et vino transsubtantiatis virtute verborum coelestium in corpus et sanguinem Christi, accidentia, quae prius ibi fuerant, sine subjecto remanent, et apparent. Cumque corpus Christi caro sit, et non spiritus, spiritum tamen et non corpus reficit, spiritualiter pascens atque vivificans. Corpus idem apud nos est in diversis locis, quia in diversis altaribus contra naturam corporis; idem tamen corpus eodem tempore [Col. 0421A] est in coelis. Licet enim ex natura corporali et circumscriptibili sit uno duntaxat in loco, tamen in pluribus locis est virtuali potentia, et spirituali modo. Tanta enim est unio divinitatis et carnis, quae tota divina et gloriosa facta est, ut ex plenitudine divinitatis, quae, teste Apostolo, corporaliter ibi habitat [93 1Kb] , illud corpus, licet in uno loco sit corporaliter et naturaliter, in pluribus tamen est divina et spirituali virtute. Et, sicut ipse Deus, quamvis in pluribus, imo in omnibus locis sit virtualiter et essentialiter, tamen secundum aliquem modum existendi, id est personaliter est in uno loco, id est in ipso homine assumpto per gratiam; ita quod divinitatis est retribuit ineffabiliter corpori suo, ut ex unionis virtute, et in uno homine [Col. 0421B] spiritualiter sit verbum, et in pluribus locis sit illius corporis et sanguinis incomprehensibile sacramentum. Gregorius in homilia Paschali [94 1Kb] : Eodem momento et in coelum rapitur ministerio angelorum consecratum corpus Christi, et ante oculos sacerdotis in altari videtur. Sicut autem divinitas Verbi totum implet mundum, ita corpus illud in locis pluribus consecratur; nec sunt multa corpora, sed unum corpus, et unus sanguis. Ideoque sive plus, sive minus quis inde percipiat, omnes aequaliter Christi corpus integerrime sumunt. In his et similibus ratio prorsus deficit; non deficit tamen fides, sed attingit quod non praesumit ratio; et quod mirabilius est, ex rationis defectu virtus [Col. 0421C] Dei convalescit. Apprehendit fides per gratiam, quod non potuit ratio capere per seipsam; infirmatur ratio, ut sit fortior fides; ratio succumbit, ut fides amplius mereatur; nec invidet ratio merito fidei, sed libenter et humiliter acquiescit. Quod enim fides meretur, non sibi ipsi meretur, sed potius rationi. Sane fides evacuabitur, et ratio permanebit. Fides nimirum non est, nisi in via, ratio autem erit in patria perfecta et plena. Ibi ratio seu scientia metet quod nunc seminat fides; dignumque est ut ratio ibi fructum percipiat de merito fidei quam adjuvat, dum se prorsus abnegans a seipsa hic deficit, ut quandoque fidei beneficio in se crescat. Fidei igitur sine contradictione consentiens gratiae Dei tota innititur, et dat gloriam Deo, [Col. 0421D] sciens ipsum posse facere, quod non potest ratio humana percipere.

Pauca haec tibi stylo recisiore perstrinxi, eo quod sis diaconus, et ad sacerdotii gradum in brevi es, aspirante Domino, ascensurus. Scis autem, quod diaconatui annexa sunt, mensae ministerium, et annuntiatio verbi Dei. Ad hoc enim, apostoli diaconos elegerunt [95 1Kb] , ut mensis ministrarent et nihilominus verbum vitae populo praedicarent. Audi ergo, qualem te esse oporteat, antequam ascendas in montem Garizim, ut ibi cum filiis Aaron populo benedicas [96 1Kb] . [Col. 0422A] Paulus in prima Epistola ad Timotheum: Diaconos, inquit, oportet esse pudicos [97 1Kb] ; intelligas, mente et corpore, ut vas suum in sanctificatione et honore custodiant, ut se in illa exerceant sapientia, quae pudica est et pacifica, non in illa, quae stulta est apud Deum [98 1Kb] , et inimica Deo, quae linguam hominis, seu potius animam, pro qua Christus mortuus est, vili commercio meretricia venalitate prostituit. Propterea ibidem subjungit Apostolus, dicens: Non bilingues, nec turpe lucrum sectantes [99 1Kb] . In quo suggillantur aperte, qui lingua praevaricatoria et duplici sibi causas creditas produnt, et animas, in quarum pretium Christus innocentissimum sanguinem suum dedit contractu damnabili supplicio aeternae damnationis addicunt. Denique Levitici [Col. 0422B] ordinis gradus non solum extraordinarias abdicat vanitates, sed exterminat etiam naturales affectus, ut non praesumat quis in eo ministrare, nisi prius in ipso prorsus exstincta sit affectio parentelae. Locutus est enim Dominus ad Moysen, dicens: Non serviat mihi sacerdos, aut levita, nisi prius dixerit patri suo et matri: Non novi vos [100 1Kb] . Qua igitur conscientia se praesumat lucris immergere damnabilibus, et inextricabili sollicitudinum labyrintho, qui a carnalium parentum cura divinitus prohibetur?

Rogo igitur et moneo te, frater, per virtutem sacramentorum coelestium, quibus in proximo daturus es professionis manum, sic te praepara, sic lege, [Col. 0422C] sic stude, sic vive, sic loquere et exhortare, ut voceris a Domino tanquam Aaron, quem elegit ipsum, ut ad laudem ipsius fungaris sacerdotio, dignumque offeras in odorem suavitatis incensum. Vale.



EPISTOLA CXLI. AD W. ROTHOMAG. ARCHIEPISCOPUM. [A. D. 1197?]

ARGUMENTUM.---Conqueritur redditus sui beneficii per quinquennium ab Elia quodam detentos, rogatque archiepiscopum, ut pro sua auctoritate eum compellat ad faciendam restitutionem.

Reverendo Patri et domino W. Dei gratia Rothomag. archiepisc., suus PETRUS Bles. Bathon. archid., salutem, et in omni humilitate, si quid dulcius aut desiderabilius est salute.

Certificatus de incolumitate vestra gratias ago [Col. 0422D] gratiarum auctori. Nam, ut verbo Apostoli utar [1 1Kb] : Vivo, si vos statis in Domino: haec est enim gloria et gaudium meum, et corona capitis mei. In eo vero, quod aliquid novi operis dignatio vestra petiit a me, licet excusatio mea praecesserit, adhuc tamen ad pleniorem excusationem mihi potest sufficere, quod illa scribendi urbanitas, quae olim florebat in juvene, nunc marcescit in sene. Vix enim gratia viroris reperitur in arbore, cujus radix exaruit. Praeterea exasperata injuriis mens humana, potius in verbis sequitur turbationis impetum quam [Col. 0423A] sermonis ornatum: ex abundantia siquidem cordis loquor. Cor autem hominis quasi vas plenum est, et quid intra se contineat, ex effusione ostendit.

Domino Eliae capellano curam et custodiam praebendae meae tanquam homini fideli et veraci commiseram; nunc autem cum Propheta querulari compellor, quoniam diminutae sunt veritates a filiis hominum [2 1Kb] . Possum etiam interrogare cum Christo et dicere: Cum Filius hominis venerit, putas inveniet fidem in terra [3 1Kb] ? Nihil equidem dico in sugillationem illius, licet famam ipsius plurimum denigrare videatur, quod quinque annis et amplius de praebenda mea nihil reddidit, fideique et modestiae sacerdotalis oblitus, non solum irrogat mihi damnum, sed hanc ipsam injuriam mihi cedere facit [Col. 0423B] in opprobrium et contemptum. Frequenter illuc mitto nuntios, eosque semper remittit vacuos et inanes. Bene eis loquitur, sed ex voce nullum sequitur opus, quia vox ejus vox Jacob, manus autem manus Esau [4 1Kb] ; leviusque profecto extorquerem clavam de manu Herculis, quam denarium de manu ipsius. Non rapinam arbitratur mea rapere, verbisque contumeliosis me afficere, suum enim excessum hac sola excusatione colorat, quod magnis aliunde abundo redditibus, quasi damni dati injuria non possit infligi divitibus, aut in usus honestos erogari non possint, quae a locupletioribus possidentur. Sane multi aestimantur divites, qui vere sunt pauperes: licet enim eis divitiae affluant, ipsi tamen [Col. 0423C] cor suum divitiis affluentibus non apponunt. Denique David in regali solio constitutus: Inclina, inquit, Domine, aurem tuam, et exaudi me, quoniam inops et pauper sum ego [5 1Kb] .

Credo divitias esse commendabiles ex honesta occasione quaesitas, si sine luxu expendantur, in quantum exigit moderata necessitas. Abraham divitias possedit ad usus licitos, multique sanctorum Patrum in temporalium largitione effusi sibi thesaurizaverunt in coelo. Heu! heu! cum ille, qui sua non largitur pauperibus, damnetur a Christo [6 1Kb] : quid de illo fiet qui rem fratris sui retinet, et vivit ex rapto? Qua praesumptione sacrificium offeret in altari, quandiu frater ejus adversus eum aliquid habet [7 1Kb] ? Non potest bibere calicem Domini, et calicem [Col. 0423D] daemoniorum [8 1Kb] . Quomodo verbum illud vulgare evadet: Non dimittitur peccatum, nisi restituatur ablatum [9 1Kb] ? Qualiter juxta doctrinam Apostoli levabit manus puras sine disceptatione ad Deum [10 1Kb] , qui me ad materiam disceptationis invitat? Habeo siquidem litteras summi pontificis contra ipsum. Mihi tamen seni videtur absurdum contra senem et fratrem meum occasionem scandali suscitare. Nam, ut verbo Apostoli utar, ego jam delibor, et in me responsum mortis accepi [11 1Kb] : et nihilominus mors in [Col. 0424A] januis est, dicente Apostolo: Omne quod antiquatur et senescit, prope interitum est [12 1Kb] . Ambo sentimus praeambulos mortis, defectus videlicet sensuum et molestias senectutis. Quanto recessimus longius a die nativitatis nostrae, tanto propinquiores mortis termino facti sumus. Testimonio enim Salomonis, Nescit homo finem suum, sed sicut pisces capiuntur hamo, et aves laqueo, ita homines tempore malo [13 1Kb] . Utrique nostrum modicum vitae restat, et illud non stat. In proximo dicemus saeculo: Vale; et relinquemus inviti, quae nunc pertinacissime retinemus. Domina enim avaritia, quae majorem in senibus solet exercere tyrannidem, testimonio Zachariae, ipsa est oculus eorum in universa terra [14 1Kb] . Et eodem teste, A majore usque ad minimum omnes avaritiae [Col. 0424B] student [15 1Kb] . Haec procul dubio est hydria Samaritanae, de qua, qui biberit, sitiet iterum [16 1Kb] . Quidquid enim desiderari potest, satiare non posset humanae cupiditatis hiatum.

Quanto gloriosius senes ita juste et honeste viverent, et requiescerent in senecta uberi, ut essent aliis odor vitae in vitam, justitiae forma, et eruditio ad salutem. Scriptum namque est: Corona justitiae est senectus, quae in viis justitiae reperitur [17 1Kb] . Video valetudinarios senes, quorum consumptis carnibus, pellibus os adhaesit, eisque solum videtur superesse sepulcrum; membra frigescunt, cupiditas fervet, caro senectute opprimitur, et ambitio juvenescit, vix imponet avaritiae finem vitae finis; ardebit in eis [Col. 0424C] quidam poenalis infernus, donec fodiatur peccatori fovea, donec in operibus manuum suarum comprehendantur peccatores, et descendant in infernum viventes. Subito enim anima, quae tota temporalium desideriorum fervoribus aestuabat, in divortio ipsius et carnis exiens, nuda et misera, onerata peccatis, et ab Ecclesia beatorum perpetua excommunicatione praecisa in aeternae noctis horrorem, et in chaos terribile detrudetur. In illa die peribunt omnes cogitationes illius, et cognoscetur Dominus judicia faciens [18 1Kb] , cujus monita intelligere noluerunt. Quia igitur horrendum est incidere in manus Dei viventis [19 1Kb] adjuro vos per illum districtissimum judicem, qui etiam justitias judicabit, ut justitiam [Col. 0424D] meam in judicium convertatis, ut vestra ordinaria jurisdictione ex officio judicis rogare velitis, quae ad pacem sunt. Dedit enim vobis Dominus linguam eruditam, ut corrigatis errantes, sed et lingua vestra clavis coeli facta est. Denique constituit vos Dominus inter messores angelos, ut omnia scandala tollatis de regno Dei, quae est Ecclesia, quatenus secundum regulas justitiae, quae reddit unicuique quod suum est, mea mihi restituantur. Nihil enim deperit utilitatibus ecclesiasticis, si quae sunt aliena reddantur.



EPISTOLA CXLII. AD P. PRIOREM ET CONVENTUM DE EVESHAM [(84) 1Kb] .
[Col. 0425A]

ARGUMENTUM.---Consolatur monachos vehementer afflictos: hortaturque eos, ut patienter afflictionem ferant, et instruit quomodo gerere se debeant.

Dilectis fratribus et amicis P. priori et conventui de Evesham, P. Blesens. Londoniens. archid., salutem, et si quid dulcius, aut desiderabilius est salute.

Afflictioni vestrae totis animae praecordiis, et intensa charitate compatiens epistolam vobis consolatoriam sub aliqua styli urbanitate decreveram scribere, sed quia turba negotiorum mihi jugiter tumultuose incumbit, totus fere absorptus ab eis, [Col. 0425B] aut non sum mecum, aut divisus et distractus sum, et sic dissipatae sunt cogitationes meae torquentes cor meum, ut vix, non dicam epistolam possim scribere, sed breve brevissimum. Vos autem, qui spirituales estis, quorum unicuique data est manifestatio spiritus ad utilitatem [20 1Kb] , in hujus tempestatis aestuante malitia, novistis qualiter vos oporteat conversari, et luctari cum mundo. Mundus enim in maligno positus est [21 1Kb] , plenus laqueis, plenus scandalis et peccatis, circumseptus periculis, pravis colloquiis, iniquis consiliis, exemplis pessimis, et mortibus animae infinitis. Proinde redimamus tempus, quia dies mali sunt [22 1Kb] , nec poterit vobis deesse solatium, si volueritis ferventer instare orationi, sacraeque Scripturae. Porro necesse est ut veniant [Col. 0425C] scandala, et probentur corda hominum, atque inter flagella Domini praebeat improvidis vexatio intellectum. Omnes equidem filii irae sumus [23 1Kb] et si Dominus nobis iratus appareat, nos amorem ejus non odium aestimantes, ipsius flagellum cum aequanimitate portemus. Verbum prophetae est: Iram Domini portabo, quia peccavi ei [24 1Kb] . Flagellat nimirum Dominus quem corripit, et in suis verberibus nobis memoriam abundantiae suae suavitatis abscondit, ut quos facit humiles, sibi conservet amabiles. Vult enim ut de patientia nostra quasi de ligno vitae fructus spirituales, et justitiae manipulos colligamus. Sunt autem fructus spiritus, teste Apostolo, charitas, gaudium, pax, patientia, longanimitas, bonitas, benignitas, mansuetudo, fides, modestia, continentia, [Col. 0425D] castitas [25 1Kb] . Omnibus his privatur, qui sustinentia caret. Propter quod Salomon dicit: Vae his qui sustinentiam perdiderunt [26 1Kb] . Sustinenda ergo sunt patienter flagella Domini Dei, quibus nos erudit ad [Col. 0426A] salutem. Dejicit enim ut erigat, vulnerat ut sanet, ut pressura vertatur in gratiam, et afflictio in coronam, ut qui prius flagellatus fuerat, cum propheta decantet: Confitebor tibi, Domine, quoniam iratus es mihi, conversus est furor tuus, et consolatus es me [27 1Kb] . Christus itaque purgationem peccatorum faciens purgat quos diligit salutaribus monitis, tentationibus et flagellis. Quod enim Dominus per Satanam colaphizari permisit Apostolum, fecit eum audire: Quia virtus in infirmitate perficitur [28 1Kb] . Qui et de seipso dicit: Quando infirmor, tunc fortis sum et potens [29 1Kb] . Utinam sic nos corrigat, et emendando emundet, ut non destruat: nec sera poenitentia nos oporteat querulari et dicere: Destruxisti nos ab emundatione [30 1Kb] . Et illud: Multo sudore sudatum est, [Col. 0426B] et non exivit de ea rubigo [31 1Kb] . Et rursus: Percussi eos, et non doluerunt [32 1Kb] . Dolete igitur et plangite saltem dispendia spiritualis exercitii. Ex hac enim turbatione perditis quietissimos Rachelis amplexus, divinae suavitatis experientias, et beatae contemplationis excessus. Quomodo namque mens hominis perplexa et anxia, et humanis sollicitudinibus intricata spiritualibus inhaerebit, aut cogitabit aeterna? Sunt autem hujus mali occasio quidam inter conversos perversi, inter columbas corvi, angues inter anguillas, susurrones, detractores Deo odibiles. Hi ut habeant materiam equitandi, superseminant zizania inter fratres, concinnant dolos, fastidiunt manna, sanguineas dapes appetunt, mensuramque [Col. 0426C] Gomor in ollas carnium, atque in allia et pepones Aegypti convertunt. Sic abominantes claustralis paradisi delicias exeunt, et post se trahentes saeculum, quod reliquerant, forensibus se ingerunt consistoriis, atque in viarum discursibus, et in tumultibus curiarum, quidquid in claustro meruerant, damnabili commercio, pro aeterna perditione commutant. Denique facti transfugae, et emansores a claustro effrenes, vagi, et Sarabaitae [(85) 1Kb] dantur in reprobum sensum, ut jam nec animae discrimen attendant, nec vereantur infamiam, nec tremenda Dei judicia timeant, donec fodiatur peccatoribus fovea et poenitendi facultate prorsus ablata, a Deo perpetua excommunicatione praecisi corruant in gehennam. In tantae igitur necessitatis articulo, psallite sapienter, [Col. 0426D] orate ferventer, instate vigiliis, ignitis compunctionibus, jubilationibus, arcanis lacrymis, gemitibus, disciplinis. Sic enim Dominus hanc procellam convertet in auram, et absque dubio divinum sentietis [Col. 0427A] auxilium, quibus denegatur humanum. Juravit Dominus, et non poenitebit eum [33 1Kb] , nec mentietur Veritas, quae sub jurejurando firmavit, dicens: Amen, amen dico vobis, si quid petieritis Patrem in nomine meo dabit vobis [34 1Kb] . Quis ergo negligat pacem petere, nisi quid eam renuit impetrare? Corrigite, quaeso, et in Deum dirigite vias vestras, quia testimonio Salomonis, cum placuerint viae hominis Deo, tunc inimicos ejus convertet ad pacem [35 1Kb] . Obsecro autem vos per misericordiam Dei ut erga pastorem vestrum, qui pro communi libertate tam periculosae viae discrimini se exposuit, fidelem et sincerum atque indivisibilem habeatis affectum. Sitis etiam inter vos unanimes, et unius moris in domo [36 1Kb] ; nec sint in vobis schismata [37 1Kb] , sed unitas spiritus in vinculo [Col. 0427B] pacis [38 1Kb] . Ubi enim est pax, ibi est Deus. Nam in pace factus est locus ejus [39 1Kb] . Omnis equidem congregatio vel conventus debet esse cithara David, ubi multae et diversae chordae quadam regulari moderatione, quasi quodam plectro, de compositione diversarum mentium dulcissimae faciunt harmoniae concentum. Si sit ibi chorda, quae rauce sonet, aut strepat, ne inducat discordiam, omni studio ad consonantiam reducatur.

Miror autem, et conqueror, quod apud Dominum Cantuariensem virum magnae prudentiae et consilli praecellentis nullum super hac turbatione remedium [Col. 0428A] invenistis. Solet enim quandoque desperatas lites compescere, et inexorabiles magnatum discordias in gratiam reformare. Utinam vero nullam haberetis fiduciam in Romanis! Nam, ut aliqua quae in libro experientiae legi, sub silentio claudam, illud possum vobis ad memoriam revocare, quod Machabaeorum principes, quandiu in Domino confisi sunt, de hostibus suis reportavere titulos triumphales; at ex quo inierunt foedera cum Romanis miserabiliter in praelio corruerunt. Vos autem confidite in Domino. Qui enim confidit in eo, non confundetur. Turris fortissima nomen ejus [40 1Kb] , Christus heri, et hodie, et in aeternum [41 1Kb] , nec abbreviata est manus ejus, ut salvare non possit. Petite tantummodo in nomine Salvatoris, promitto enim quod nullam [Col. 0428B] apud eum patiemini repulsam, si salutaria postuletis.



EPISTOLA CXLIII. AD CONRADUM ARCHIEPISCOPUM MOGUNTINUM. [A. D. 1192.]

ARGUMENTUM.---Moguntinum archiepiscopum per veterem in scholis olim initam amicitiam obsecrat, ut omni ope cum aliis imperii principibus nitatur vinculis eximere regem Anglorum Ricardum ab Austriae duce et imperatore captum.

Reverendo Patri et domino C. Dei gratia Moguntino archiepiscopo [(86) 6Kb] , PETRUS Bles. Bath. archid., salutem in auctore salutis.

[Col. 0429A] Quia quandoque in scholaribus castris militavimus sub eodem doctore, et ex diutina ejusdem hospitii cohabitatione socialis amicitiae jura contraximus, fiducialius vobis scribo. Excursus enim modici temporis nostro non praescribit amori; nec apud me mutationem vestri status agnoscit affectio. Sane postquam desideratissimam faciem vestram novissime vidi, vos in archiepiscopalis eminentiae gradum dispensatio divina promovit. Sed, si bene recolo, quam solida semper apud me fuerit fidei vestrae et amoris integritas, certus sum quod honoris assumptio circa statum amicitiae vestrae nullum praejudicium mihi facit. Cum itaque hinc amor audaciam loquendi mihi pariat, inde vero ad planctum et gemitum dolor singultuosus urgeat [Col. 0429B] violenter, indulgete mihi, si in aliquo verbo sobrietatem modestiae, et limites honestatis excedo: ex abundantia enim cordis os loquitur [42 1Kb] . Nam in amaritudine est anima mea, quae totum hujus epistolae cursum mihi de doloris atramentario subministrat.

Quis vero inter communes lacrymas dolorem dissimulet, aut supprimat planctus, ubi clerus dolet, lamentatur religio, gemit populus, nobilitas anxiatur? Non potest omnium moerore non plangi, qui colitur et fovetur amore communi. Decidit corona capitis nostri, et in luctum versus est chorus noster. Rex noster in frixorio est, et occasione illius in quamplures provincias hujus malitiae sartago desaevit. Suo domino patienti contabescit et commoritur [Col. 0429C] universitas, et per compassionem afflictio capitis in membra discurrit. Vir sanguinum et cruentae conscientiae dux Austriae [(87) 1Kb] non est veritus in christum Domini sacrilegas manus injicere, et pedes calceatos in Evangelio pacis ferreis humiliare compedibus. Terribilis in judiciis Deus destruat illum in finem, et evellat de tabernaculo suo, et radicem ejus de terra viventium, pro eo, quod non est recordatus facere misericordiam, sed persecutus est hominem innocentem et peregrinum adhuc in obsequio crucifixi et in procuratione reipublicae constitutum. Cum enim pro testamento Dei labores [Col. 0430A] anxios tolerasset, exhaustis bellicis sudoribus et expensis ad propria remeabat, ut denuo majus testimonium fidei redditurus prudentiore consilio, et felicioribus auspiciis viam secundae peregrinationis instrueret.

Et nunc, reges, intelligite, reminiscimini, qui judicatis terram [43 1Kb] , si unquam ab infantia nascentis Ecclesiae aliquis rex pacificus, fidelis, innocens, peregrinus, tam subdole captus, tam malitiose detentus, tam crudeliter est venditus, tam indigne afflictus, et cum populis suis tam cupida et detestabili exactione gravatus. Ubi est lex naturae? ubi est aequitas? ubi peregrinorum reverentia, quos etiam Christi crucifixores venerati sunt, dum in agrum figuli ob peregrinorum sepulturam Christi [Col. 0430B] venditi pretium transtulerunt [44 1Kb] ? Porro cum Abraham peregrinaretur in terra Chanaan, rex Abimelec ei gratiam plenae humanitatis exhibuit [45 1Kb] . Jacob apud Laban [46 1Kb] , Moyses apud Jethro [47 1Kb] , David apud regem Achis [48 1Kb] , et caeteri Patres antiqui nondum acceptis repromissionibus, sed longe eas aspicientes, et confitentes quia essent peregrini et hospites super terram [49 1Kb] , apud barbariem gentium multiplex suae peregrinationis solatium invenerunt. Et qui eum vendidit, et qui emit, in sortem Judae Iscariotis, et in maledictione fraudis Judaicae reputentur, ut sit cum eis ipsorum pecunia in perditionem; cum Dathan et Abiron terra eos viventes absorbeat, successores Judae, filios avaritiae, servos mammonae, semen Chananaei, genimina viperarum, membra diaboli, [Col. 0430C] ministros Satanae, praeambulos Antichristi. Saeviente in populos istorum tyrannide publica mortalitas invalescit, urbes evacuantur pestilentia et fame, quae superveniunt universo orbi.

Nec dissimulare possumus, aut tacere, quod, juxta verbum Apostoli, jam ministerium iniquitatis Antichristus operatur, ut reveletur in tempore suo [50 1Kb] : abundat enim iniquitas, et refrigescit charitas multorum [51 1Kb] . Optimus est, qui non est nimis malus. In argumentum adventus illius filii perditionis generaliter mundus in maligno positus est [52 1Kb] , desaevit morbus pestilens, et edulitas invalescit. Legitur [Col. 0431A] quod mors cum eo est, et faciem ejus praecedit egestas [53 1Kb] . Nobis in germana Germania haec mala germinant universis. Heu, heu, principes aquilonis! vere ab aquilone panditur omne malum [54 1Kb] . Sed hoc malum regi nostro bene utenti convertetur in bonum. Nam judex innocentiae Deus faciet in proximo judicium injuriam patienti, faciet misericordiam Dominus Christo suo. Zelus Domini exercituum faciet hoc, et scient omnes quia sunt reliquiae homini pacifico [55 1Kb] . Domine, in virtute tua laetabitur rex [55* 1Kb] : justus de angustia sua [56 1Kb] liberabitur: cadet autem impius in laqueum, quem tetendit, et in verticem ipsius iniquitas ejus descendet [56* 1Kb] . O rubigo animarum avaritia, O tinea cordium cupiditas, quae sic homines excaecasti, ut Dei et judiciorum [Col. 0431B] ejus obliti, neque suae parcerent animae, neque famae. Consumetur quidem pecunia, sed nota proditionis non delebitur. Tanti sceleris immanitas derivabitur ad posteros, et in ungue adamantino haec iniquitas scribetur [57 1Kb] . Filii plorationis aeternae non de fiscali aerario [58 1Kb] , non de thesauris regalibus haec accipiunt, sed de patrimonio crucifixi, de sustentatione pauperum, de viduarum lacrymis, de substantia religiosorum, de pupillorum alimentis, de dotibus virginum, de ecclesiarum utensilibus; de crucibus, de calicibus consecratis. Quot solidos sibi congregant, tot accumulant sibi maledictiones, tot interminabiles cruciatus sibi in die irae terribilis thesaurizant. Quidquid ad decorem [Col. 0431C] domus Dei venerandae antiquitatis munificentia erogavit, nunc inexplebilis avaritiae hiatus absorbet, ut haereditate possideant sanctuarium Dei, et tot sacrilegiis exsecrabiles fiant, quot in partibus Occidentalis Ecclesiae profanantur.

[Col. 0432A] Exsurge igitur, homo Dei, exsurgant et alii Patres conscripti, quibus dati sunt gladii ancipites in manibus eorum. Succurrite plagae Ecclesiae, arripiat judicium manus vestra, et evaginato linguae gladio, zelum, quem Petrus in Ananiam et Sapphiram [59 1Kb] census ecclesiastici fraudatores exercuit, in publicos ecclesiarum praedones et invasores sacrilegos exercete. Rex illustrissimus catenis carceralibus et fame torquetur; ferrum pertransiit animam ejus [60 1Kb] ; sedet enim in mendicitate et ferro, et non est qui moveatur super contritione Joseph. Pallescit jejunio speciosa facies victualibus interdictis, virtusque corporis in robur animae migratura, et vernans in facie decor natura succumbente marcescit. Si qua ergo in vobis benignitas, si quod solatium charitatis, si [Col. 0432B] quis respectus ad Christum, si qua viscera miserationis, si qua memoria judiciorum Dei, excitetur in vobis piae compassionis affectus. Ascendite ex adverso, cursumque tam detestabilis sacrilegii cohibeat pontificalis auctoritas, ne vestri principes malignentur in sancta, ne diutius occidentales populi doloribus intabescant et fletu, ne de manu vestra sanguis innocens requiratur. Vale.





EPISTOLA CXLIV. ALEONORAE REGINAE ANGLIAE AD CAELESTINUM PAPAM. [A. D. 1192.]

ARGUMENTUM.---Aleonora Angliae regina papae opem miserabiliter implorat pro liberatione regis Anglorum Richardi filii sui.

Reverendo Patri et domino COELESTINO, Dei gratia [Col. 0432C] summo pontifici, A. [(88) 8Kb] in ira Dei regina Anglorum, ducissa Normanniae et comitissa Andegaven., miserae matri exhibere se patrem.

Silere decreveram, etc. Vide inter variorum ad [Col. 0433A] Coelestinum III epistolas post ipsius Regesta, Patrologiae t. CCVI.





EPISTOLA CXLV. EJUSDEM AD EUMDEM. [A. D. 1192.] Ejusdem argumenti.

Sanctissimo Patri, ac domino C., Dei gratia S. pontifici, A. eadem gratia regina Angliae, ducissa Normanniae et comitissa Andegaviae, salutem et misericordiae visceribus abundare.

Taedet animam meam vitae meae, etc. Vide ibid.





EPISTOLA CXLVI. EJUSDEM AD EUMDEM. [A. D. 1192.] Ejusdem argumenti.

[Col. 0433B] Reverendo Patri et domino COELESTINO Dei gratia [Col. 0434A] summo pontifici, A. misera, et utinam miserabilis Anglorum regina, ducissa Normanniae, comitissa Andegaviae, miserae matri exhibere se misericordiae patrem!

Invidente locorum distantia prohibeor, etc. Vide ibid.



EPISTOLA CXLVII. AD ROBERTUM EPISCOPUM BANGORIENSEM. [C. A. D. 1197.]

ARGUMENTUM.---Reprehendit R. episcopum, qui beneficium ecclesiasticum jam alteri collatum sibi retinere conabatur.

Dilecto quondam socio, nunc autem venerabili domino R. Dei gratia electo de Bangor [(89) 1Kb] , M. PETRUS Blesen. Bathon. archid., radicare in eo qui in [Col. 0434B] electis suis mittit radices.

[Col. 0435A] In die ordinationis vestrae debuistis veterem hominem cum suis actibus exuisse, et induisse novum, qui secundum Deum creatus est. Sic enim David a die unctionis suae mutatus est in virum alterum, et Spiritus Domini directus est in eum [61 1Kb] . Vos autem incipientes ab injuriis, turbastis mihi in ipsa ordinatione vestra dominum archiepiscopum et ad iracundiam provocastis. Ecce sacerdos bonus, qui in die suae sanctificationis placere Deo et hominibus debuit, et in die iracundiae fieri reconciliatio. Vos autem primitias vestras discordiae consecrastis, et in tempore amicitiae facti estis rixae et seditionis occasio. Testimonio Salomonis [62 1Kb] : Sex sunt, quae odit Dominus, et septimum detestatur anima ejus. Enumeratis vero sex odibilibus, septimum [Col. 0435B] ponit, scilicet, inter amicos discordiam seminare. Si accepistis, imo quia accepistis non spiritum hujus mundi, sed Spiritum qui ex Deo est, quo aguntur hi, qui sunt filii Dei, si vos etiam graviter offendissem, debueratis esse promptiores ignoscere quam ulcisci. Sola inter vos dissensionis occasio est, quod beneficium alii jam collatum vobis non confero, contra formam canonum, contra meam conscientiam, contra vestram animam, contra Deum. Aperte vos tangit parabola illa, quam regi David Nathan propheta proposuit de divite, qui multas oves habuit, et pauperi unicam abstulit, quam habebat [63 1Kb] . Pauper ille clericus, cui praebendulam illam donavi [(90) 1Kb] , jam ad sedem apostolicam [Col. 0435C] appellavit. Creditisne quod aequitas Romana adeo degeneret, ut hominem inopem et mendicum, litteratum et honestum, in ecclesiasticis atque scholasticis eruditum opprimi sustineat a potente? Non oportet vos sic abhorrere ecclesiae vestrae paupertatem, quam in alienum gravamen tota die coram hominibus allegatis. Titulus paupertatis gloriosus est apud Christum; et quae Filium Dei decuit, vos dedecere non debuit. Princeps apostolorum et praesulum dicit: Aurum et argentum non est mihi [64 1Kb] . Magnus etiam Angustinus [65 1Kb] ideo testamentum nullum fecit, quia, unde faceret, pauper Christi non [Col. 0436A] habuit. Vestri officii est, vivere de Evangelio, sicut constituit vobis Dominus, non incedere pompatice in vestium cultu, in equorum fastu, in multitudine clientelae. Decet vos, tanquam sacerdotalis et episcopalis sanctimoniae professorem, praecidere omnino vestigia conversationis antiquae. Quid vobis de caetero, et habitationi Wolverhamtun? Omnes, quaeso, pravae opinionis occasiones abscindite, et juxta consilium Apostoli [66 1Kb] : Abstinete vos ab omni specie mali, et bona non solum coram Deo, sed coram hominibus providete. Plurimum quidem vestri honoris interest, ne vel modica praeteritae levitatis nota repullulet, aut assumptae innocentiae novitatem sinistra opinio vel minimo flatu contaminet. Ut autem verbo Apostoli utar [67 1Kb] : Sic vos existimet homo, [Col. 0436B] ut ministrum Christi. Sic vos modeste habere velitis, ut modestia vestra nota sit omnibus hominibus; omnesque motus animi sic ad temperantiam redigantur, ut vos talem dies consecrationis futurae inveniat, qualem discipulo suo describit Apostolus, dicens: Oportet episcopum esse sine crimine, sicut Dei dispensatorem, non iracundum, non litigiosum, non turpe lucrum sectantem [68 1Kb] . Parcite ergo pauperi clerico, ne ipsum ad apostolicam sedem oporteat laborare. Si enim haec ad aures summi pontificis illius querela detulerit, sedes illa, quidquid de hoc misero reditu vel de aliis, quos hactenus habuistis, fuerit factum, sine omni retractione damnabit. Parcite vobis, amice charissime, parcite et mihi; et [Col. 0436C] qui in hac praebendula meus quandoque fuistis [(91) 1Kb] , me nunc vobis in ipsa ad perpetuae dilectionis obsequium obligare velitis. Vale.



EPISTOLA CXLVIII. AD SAVARICUM BATHONIENSEM EPISCOPUM. [C. A. D. 1195.]

ARGUMENTUM.---Hortatur episcopum, ut ad suam dioecesim revertatur, nec deserat Ecclesiam suam propter peregrinationem.

Reverendo Patri ac domino S. Dei gratia Bathon. episcopo [(92) 2Kb] , PETRUS Bles. archid. suus, salutem in eo sine quo non est salus.

[Col. 0437A] Super laboribus et fatigationibus vestris mea viscera concutiuntur assidue devoto compassionis affectu. Quis enim aequo animo ferat, ut nobilis illa anima vestra scholaribus exercitata militiis, spiritualibus imbuta doctrinis, tot et tantarum gratiarum dotibus pollens ita degeneret, ut sui obliviscatur, suorum sit immemor; nec desponsatae sibi ecclesiae, nec animarum curam, quas non sine magno discrimine custodiendas accepit, nec judiciorum Dei terribilium recordetur? Miserere, benignissime Pater, animae tuae, pro qua Christus animam suam posuit, et quam quasi sub jactu aleae posuisti. Tibi, reverende pontifex, me charitas compati et timere compellit: utinam et tu timeas! Beatus enim homo, qui semper est pavidus [69 1Kb] . Quis etenim de Domino et [Col. 0437B] amico suo non timeat in tam longo incolatu, inter tot viarum discrimina, inter tot vagos, et varios, et incertos excursus? Quae utilitas, quae honestas, quae necessitas ad tam longae peregrinationis exsilium vos coegit? Veritas apostolis dicit: Si vos persecuti fuerint in una civitate, fugite in aliam [70 1Kb] . Non in tempore pacis, sed persecutionis fugam suis discipulis Salvator indulsit; eam tamen credo vestrae mentis constantiam, quod si vobis persecutio immineret, non leviter ad fugam hostilitatis impetus urgere vos posset. Nunc autem conditione mercenarii vestra fuga longe periculosior censetur a multis. Ille fugit, qui luporum terretur incursu, vos non lupos, sed vestras oves fugitis, qui beneficio praesentiae [Col. 0437C] vestrae lupos in oves mutare possetis. Quod enim in toto regno posset adeo vobis esse difficile, quod ille communis omnium favor erga vos, illa ingenii vestri nativa subtilitas, et multipliciter exercitata industria non posset ad vestrum libitum immutare?

Recolite, Pater, quia beati Petri vicarius estis [(93) 1Kb] . Vobis in eo quandoque dictum est: Si diligis me, pasce oves meas [71 1Kb] . Quid est oves pascere, nisi evangelizare subjectis? reddere Deo populum acceptabilem, verbo, opere et exemplo dirigere vias Domini, et parare Domino plebem perfectam? Sciatis, quod semper exsulare, et peregrinari summa est miseria, atque testimonio Salomonis [72 1Kb] : Ire de hospitio in hospitium vita pessima. Si hodie, [Col. 0437D] quod Deus avertat, mors, quae omnibus insidiatur, [Col. 0438A] repente vos raperet, quae lucra animarum, quas accessiones de talentis spiritualibus vobis creditis referretis ad Dominum? Non sustineat Dominus, quod de illorum numero sitis, de quibus Dominus dicit [73 1Kb] : Dedi eis aurum et argentum meum; ipsi autem de auro et argento meo operati sunt Baal. Aurum sapientiae et argentum eloquentiae copiose contulit vobis Deus. Absit ut ista de caetero in vanitates et in insanias falsas hujus saeculi convertantur! Absit quod dominus meus tonitruum illius sententiae terribilis audiat, quam servo inutili, et ideo nequam, qui talentum Domini involvit sudario, et in terra abscondit, indignatio coelestis intentat. Servus damnatus est etiam, qui talentum Domini custodivit, quia non est ex talento lucratus [74 1Kb] . Nec [Col. 0438B] arbor tantum quae malos fructus facit, sed et quae fructus bonos non facit, excidetur et in ignem mittetur [75 1Kb] . O quanta est eorum confusio, qui vos diligunt ex affectu, dum vident, et dolent ecclesiam vestram tanto tempore desolatam, et vos quasi avem, quae avolavit a nido suo, et reliquerit pullos suos, quasi viatorem in solitudine, hominem sine causa exsulem et peregrinum, sponte vagum et profugum super terram. Absentiam vestram plangunt laici, clerici gemunt, religiosi lamentantur, et ad vestrum reditum pendent desideria omnium, totisque medullis animae suspirant ad suarum pastorem et episcopum animarum.

Cum multis magnis et sapientibus viris negotio [Col. 0438C] vestro Glastoniensi locutus sum [(94) 1Kb] ; omnium sententia est rem vestram circa impossibile versari, regnum et sacerdotium in hoc pariter convenire, ut mitra una nullo modo corona regis aut Cantuariensis Ecclesiae mutiletur [(95) 1Kb] . Si ergo videtis, quod vestri conatus votivos effectus non habeant, non sit vobis confusio redire ad propria. Scitis, quia est confusio adducens peccatum, et est confusio adducens gloriam [76 1Kb] . Non confundatur, nec erubescat dominus meus, si non potest pro libitu obtinere quod caeterorum pontificum nullus posset. Quod si hoc ascribitis confusioni et erubescentiae, sciatis quod pro confusione hac et rubore dabitur vobis in terra vestra cum honore et gloria duplicia possidere. Revertimini, quaeso, ne vituperetur ulterius ministerium [Col. 0438D] vestrum; et ad reditum vos invitent brevitas [Col. 0439A] hujus vitae, peregrinationis pericula, Dei timor, memoria mortis, amici lugentes et animae desolatae, quia, qui multum peregrinantur, raro sanctificantur. Vale.



EPISTOLA CXLIX. AD J. ET P. AMICOS. [C. A. D. 1200?]

ARGUMENTUM.---Conqueritur se jam senem et emeritum, malevolorum falsa criminatione dejici honore archidiaconatus, duorumque aulicorum ea in re auxilium implorat.

PETRUS Bles. Bath. archid., J. et P., salutem et moveri super contritione Joseph.

Ab amaritudine animae meae et ab inconsolabili dolore cordis mei totus absorbeor, et utinam omnes [Col. 0439B] cataractae capitis mei fluant in fletum! Utinam maxima pars cerebri, atque maxillarum totius miseri corporis mei liquescat in lacrymas, ut possim flere et plangere, quod videre non possum!

A rege Henrico vocatus in Angliam, et ab eo, atque filiis ejus ditatus largitionibus effusis, nec non ab archiepiscopis, et episcopis, et universis magnatibus terrae omni veneratione usque ad malitiam hujus temporis exaltatus, nunc occasione quarumdam litterarum, quae et per taciturnitatem veritatis, et per expressionem falsitatis obtentae sunt a domino papa, crudelissime circumvento toto populo et clero tantae civitatis, quorum cura et custodia mihi commissa est: senex et emeritus a juvene, simplex et valetudinarius ab ambitioso, mansuetus et [Col. 0439C] innocens a versuto: et ut temperatius loquar, turpi crimine diffamatus ab omni honore archidiaconatus mei violenter expellor. Porro lator praesentium tragoediam istam vobis apertius explanabit; singultuosus enim dolor os meum syncopis et impediens, me loqui aut scribere non permittit. Datus sum per astutiam malignantis in opprobrium et contemptum, nisi miseria mea vestram excitet misericordiam, et passiones meae vestrae compassionis affectum provocaverint. Miseremini mei saltem vos amici mei [76* 1Kb] , quos, etsi meritorum meorum exigentia mihi amicos non fecit, tamen miserum hunc amare compellat pia compassio, quae venire frequenter in contractum amicitiae consuevit. Nulli, [Col. 0439D] nisi vobis duobus, in curia scribo: unicam enim post Deum in vobis spei meae anchoram fixi; nec sum immemor verbi quod Veritas in Evangelio [77 1Kb] dicit: Super quacunque re duo ex vobis consenserint super terram, fiet illis. Ethnicus etiam dicit:

Non caret effectu quod voluere duo.
Valete.



EPISTOLA CL. AD CLERICOS AULAE REGIAE.

ARGUMENTUM.---Mitigat quae in epist. 14 asperius in aulicam vitam dixerat, fateturque conveniens esse ut clerici aliqui, atque etiam episcopi in aulis regum versentur, modo gregem suum non deserant, et aulae vitia non imitentur.

Charissimis dominis et amicis clericis de curia [Col. 0440A] domini regis, M. PETRUS Blesens. Bathon. archidiac., salutem in auctore salutis.

In angustia corporis et mortis periculo constitutus scripsi vobis epistolam, in qua visus sum vitae curialis militiam, ne dicam malitiam vehementius dehortari. Eo enim tempore gravi aegritudine tactus, et ideo gravi poenitentia ductus, non solum curiam, sed mundum, et omnia quae mundi sunt, immunda et damnabilia reputabam. Sicut per experientiam didicistis, infirmitas expressa est imago naufragii; nam, dum navis illiditur saxis aut ventorum fluctuumque rabie procellosa concutitur, universa mundi pretiosa vilescunt, et in poenitudinem transit, quidquid fuerat occasio voluptatis. Si ergo de corde contrito et humiliato ad vos exhortatoria manavit [Col. 0440B] epistola, quempiam vestrum propter hoc scandalizari non decuit.

Diligo enim vos in Christi visceribus, et quidquid ad aedificationem vestram in ea scriptum est, non de odio curialium, sed de sincera charitate processit. Sane periculosum est in curia mori, nec leviter ascendet ad eminentiam perfectorum, qui se castrensibus alligavit vinculis, et curialem incidit labyrinthum. Sed nec vitam curialium damno; qui, licet orationi et contemplationi non vacent, rei tamen publicae utilitatibus occupantur et frequenter opera salutis exercent. Nec possunt omnes viam vitae arctioris arripere; angusta enim et ardua est via Domini; sed magnum est, si hi, qui in montis eminentiam [Col. 0440C] non ascenderunt, comitentur Lot, et salventur in Segor modica civitate [78 1Kb] . Scio, quia hi, qui in regiae familiaritatis sacrarium admittuntur, multa facere possint, et dicere, quibus pauperum necessitas sublevetur, foveatur religio, fiat aequitas, Ecclesia dilatetur. In his et consimilibus misericordiae operibus possunt sibi curiales aedificare ad vitam, si tamen non detrahant, si non invideant, si manus suas excutiant a muneribus, si malum pro malo retribuere non affectent. Vitium enim curialium commune est hoc, quod pro levissimo alterius excessu graviter excandescunt, atque simpliciter delinquentis errorem impatientissime ferunt, nec ad libram metiuntur injurias, quarum expetunt ultionem.

[Col. 0440D] Fateor quidem, quod sanctum est domino regi assistere; sanctus enim et christus Domini est: nec in vacuum accepit unctionis regiae sacramentum, cujus efficacia, si nescitur, aut in dubium venit, fidem ejus plenissimam faciet defectus inguinariae pestis, et curatio scrophularum. Christo meo Cyro, cujus apprehendi dexteram, subjiciam civitates et regna [79 1Kb] , dicit Dominus per prophetam. Ibi Cyrum regem, christum suum Dominus vocat. Unde et adolescenti, qui ad preces Saulis eumdem occiderat, noluit David parcere [80 1Kb] , eo quod in christum Domini manus temerarias injecisset. Mihi non videtur absurdum, si domino regi, juxta apostolum, tanquam [Col. 0441A] praecellenti, honorem et obsequium exhibetis [81 1Kb] . Regibus enim non solum bonis et modestis, sed etiam dyscolis in omni humilitate et reverentia sentio serviendum [82 1Kb] . Nam et Hebraei praecipiuntur orare pro Babyloniis [83 1Kb] , quia in pace principum quies est populorum. Sed et ipse Christus solvi a fidelibus Caesari tributa decrevit [84 1Kb] . Non solum ergo toleranda, sed desideranda est plerumque cum principibus conversatio clericorum. Legimus quidem sacerdotes et prophetas frequentiam et familiaritatem cum regibus habuisse. Tunc enim salubriter disponitur vita regum, cum religiosorum hortamenta sectantur, et ducuntur consilio sapientum. Verumtamen, licet episcopos et alios, qui curam in se gregis Dominici susceperunt, regum consiliis [Col. 0441B] frequenter expediat interesse, sua tamen interest, ne ministerium vigilantiae pastoralis evacuent, sed sint in conspectu regum suae conditionis memores, et Petri naviculam, cui praesunt inter tempestuosos fluctus curiae non relinquant. Nam et vectes, quibus arca Domini deferebatur, licet moveri et trahi in varias partes possent, extrahi tamen, aut avelli omnino non poterant [85 1Kb] . In quo manifestissime figuratur, quod Ecclesiae praelati, etsi ad varias reipublicae necessitates distrahuntur ad tempus, a sponsae amplexibus, et a populi sibi crediti sollicitudine minime separentur. Ab antiquo desiderabile fuit in oculis principum gratiam invenire: nam et ethico teste,

Principibus placuisse viris non ultima laus est [86 1Kb] .
[Col. 0441C] Non solum ergo laudabile, sed gloriosum reputo domino regi assistere, procurare rempublicam, sui esse immemorem, et omnium totum esse. Per me tamen nullus implicabitur, per me nullus explicabitur a vinculo curiali. Sequatur et teneat unusquisque propriae voluntatis arbitrium. Nam et Josue in optione populi Israel ponit, servire diis Mesopotamiae aut diis Amorrhaeorum, aut Domino Deo, nulli volens imponere citra liberam voluntatem alienae servitutis angariam [87 1Kb] . Ego siquidem in hac et alia, quam praemisi vobis epistola, varia, et fortasse contraria scripsisse redarguar, sicut et Didymus in quodam librorum suorum [88 1Kb] , quos innumerabiles fecerat, quamdam legitur reprobasse historiam, [Col. 0442A] quam in alio quodam librorum vehementissime commendabat. Sane, cum Salomon verba ista penitus continuet: Responde stulto juxta stultitiam suam [89 1Kb] , et: Non respondeas stulto juxta stultitiam suam [90 1Kb] , si in proverbiis et epistolis verba benignius exponantur, nec in vestro Ecclesiaste, nec in vestro Blesensi dicta sibi aliqua repugnabunt.



EPISTOLA CLI. AD INNOCENTIUM III PAPAM. [C. A. D. 1199.]

ARGUMENTUM.---Obsecrat et adjurat summum pontificem, ut archidiaconatum Londiniensem sibi jam seni oblatum amplioribus curet ornari reditibus.

Domino papae INNOCENTIO [(96) 2Kb] , P. BLESENSIS, Londoniensis [Col. 0442B] archidiac., salutem, et se totum ad pedes ejus.

Si ex abundantia cordis aliquid ore incircumciso imprudentius scribo, vos, qui spirituales estis, sustinete hujusmodi in spiritu lenitatis. Dedit enim vobis Dominus linguam eruditam, ut sciatis eum sustentare qui lapsurus est verbo, sed et lingua vestra clavis coeli facta est, et potestas, in cujus plenitudinem vocati estis, non ab homine, sed a Deo est. Audite ergo patienter, si plangam paululum dolorem meum, qui elevatus sum super ventum, ut turpius cadam, et fiam caeteris in theatrum et derisum. Quando mihi offerebatur Londinensis archidiaconatus, ipsum renuebam; illudque verbum Isaiae frequenter coram episcopo inculcabam: Non [Col. 0442C] sum medicus; et etiam, In domo mea non est panis aut vestimentum: ideo nolite me constituere principem multitudinis hujus [91 1Kb] . Patriarcha Jacob, qui cum Domino frequenter habebat familiare verbi commercium, omnes dies vitae suae parvos et pessimos reputabat [92 1Kb] . Ego vero usque ad hunc archidiaconatum omnes dies meos meliore lapillo, felicique transactos auspicio computabam: nunc autem sagittae Domini in me sunt, quarum indignatio ebibit spiritum meum. In vespera vitae meae sum, si tamen, quod vivo, vita est. Oppressus enim morbis, variisque incommoditatibus senectutis obsessus praecipuum habeo in votis, Vale saeculo dicere. Jamque per Dei gratiam delibor, et mortis responsum [Col. 0443A] in membris meis recepi, ejusque metatores se nituntur ingerere corpusculo tabescenti. O quam quietius et tutius mihi esset, semper latuisse sub modio quam in archidiaconatum Londinensem inconsultius ascendisse. Vere super ventum ascendi. Nam archidiaconatus ille draco est, non habens unde possit vivere, nisi vento. Ille siquidem honor est in solis et nudis, et puris intellectibus. Nam cum sint in illa civitate quadraginta millia hominum, atque centum et viginti Ecclesiae; nec a laicis decimas, vel primitias, vel oblationes, quamvis sacerdotio fungar, accipio, nec ab aliqua Ecclesiarum synodalia, vel cathedraticum, sive procurationes vel auxilia, seu hospitia, nec aliquas consuetudines debitas archidiaconis possum elicere a subjectis. [Col. 0443B] Ego tamen supra vires meas correctioni et eruditioni tam cleri quam populi anxia et indefessa sollicitudine me impendo. Nunquid magnum esset, si spiritualia seminantes temporalia meteremus? Ubi est: Sumite psalmum, et date tympanum [93 1Kb] ? Ubi est: Dignus est mercenarius mercede sua [94 1Kb] ? Novit Deus, et novit tota regio, quod archidiaconus Londoniensis, nisi haberet aliunde subsidium vitae, non posset se per mensem de universis illius honoris obventionibus exhibere. Quia igitur vocavit vos Deus in plenitudinem potestatis, et inter angelos suos, ut auferatis scandala de regno ejus, quod est Ecclesia, obsecro et adjuro gloriam sanctitatis vestrae, quatenus hoc malum, hoc scandalum abscindatis, et quod a diebus antiquis inorditate factum [Col. 0443C] est, reducere vobis placeat, antequam moriar, ad gloriam honestatis. Si enim ex hoc patior, magis tamen successoribus meis compatior. Nescient enim fodere, erubescent egere, et ex necessitate cogentur turpiter et publice mendicare.

Praecipite, quaeso, Eliensi et Wintonensi episcopis, ut ad locum accedant, et secundum statum aliorum archidiaconatuum istum ordinent; et quod statuerint apud regem faciant inviolabiliter observari. Sanctissime et potentissime Innocens, cum sis nocentium malleus, et innocentium consolator, aut ab hoc archidiaconatu apostolica benignitate me liberes, aut secundum gratiam tibi datam a Deo sic ipsum sola jussione tua per aliquos bonos viros [Col. 0443D] ordines ac disponas, quatenus apud posteros gratiae et gloriae tuae memoria super omnem memoriam perseveret.



EPISTOLA CLII. AD EUMDEM.

ARGUMENTUM.---Supplicat summo pontifici, ut ecclesia de Wolverhampton, cujus ipse erat decanus, propter incorrigibiles mores cleri commutetur in coenobium Cisterciensis ordinis.

Reverendo Patri et domino I. Dei gratia summo [Col. 0444A] pontifici, P. Blesen. London. archid, salutem, et devotae humilitatis obsequium.

Eram decanus Ecclesiae de Wolverhampton in dioecesi Cestrensi, quae tamen nulli erat obnoxia, vel subjecta pontifici, nisi archiepiscopo Cantuariensi et regi. De antiquissima enim consuetudine, quae apud multos pro jure habetur, reges Angliae semper illum donavere decanatum. Ad decanum vero spectabat donatio et institutio praebendarum. Porro, quia clerus ille omnino indisciplinatus erat, sicut Wallenses, et Scoti, tanta in eis obrepserat vitae dissolutio, ut vitium evaderet in Dei contemptum, in animarum perniciem, atque in infamiam cleri, et in totius populi sibilum et derisum. Et, ut verba Scripturae transsumam, cantabantur eorum [Col. 0444B] turpitudines in triviis Geth, et in compitis Ascalonis [95 1Kb] . Frequenter eis ad memoriam reducebam illud Osee: Si fornicaris tu, Israel, non delinquat saltem Juda [96 1Kb] . Ipsi vero publice et aperte fornicantes praedicabant sicut Sodoma peccatum suum, et in palpebris popularis infamiae ducebant uxores, alter alterius filiam, sive neptem; tantaque erat cognationis connexio inter eos, ut colligationes impietatis eorum nemo dissolvere praevaleret. Erant enim quasi squamae Behemoth [97 1Kb] , quarum una uni conjungitur, et spiraculum vitae non incedit per eas. Terra proinde clamabat adversus eos, et coeli revelabant iniquitates eorum. Exactissima diligentia laborabam vitiorum in eis propagines venenosas excidere, sed facilius converterem lupos in oves, et [Col. 0444C] feras in homines. Non enim mutabit Aethiops pellem suam, aut pardus varietates suas [98 1Kb] . Quoties aliquos eorum in ecclesia poteram congregare, ut mihi liceret cum eisdem sermonis habere commercium, ipsi more aspidis obturabant aures suas, nolebant enim intelligere ut bene agerent [99 1Kb] , imo quasi montes Gelboe, super quos nec ros, nec pluvia cadit [100 1Kb] , salutaribus monitis adversantes de suis criminibus aut discriminibus non curabant. Miseri quippe projecerant intima sua, atque in reprobum sensum dati currebant effrenes, quasi equi emissarii in omnium praecipitia vitiorum.

Instabam correctioni eorum totis medullis animae, toto charitatis affectu; erat enim dolor continuus cordi meo, sed oderunt corripientem in porta, et [Col. 0444D] salutem loquentem abominati sunt. Incumbebam orationi, et ponebam in pulvere os meum, si forte esset spes, loquebar in amaritudine animae meae gemens: et ne adeps deesset compassionis sacrificio, amaritudinem contriti cordis lacrymis condiebam. Terribiles comminatorias scribebant eis rex et archiepiscopus: ego autem constantissime promittebam quod pontifex Romanus tolleret locum et gentem, et ejicerentur de habitationibus suis; sed de comminatione crescebat eorum contumacia, et de commonitione contemptus. Pauci erant, sed [Col. 0445A] eorum iniquitas in multitudinem plebescebat, multiplicabantur genimina viperarum. Ova aspidum erumpebant in regulos, et de radicibus venenosis spuria vitulamina pullulabant. De semine Canaan progrediebatur generatio prava et exasperans, filii Belial, filii scelerati. Qui volentes haereditate possidere sanctuarium Dei, quoties aliquo canonico decedente substituebatur aliquis vir honestus, defuncti nepos aut filius, patrimonium suum esse dicebat, quod erat patrimonium Crucifixi. Fugiens ergo in silvam, factusque socius furum, et spoliantium homines ferro et flammis, in substituti canonici perniciem grassabatur. Videns itaque, quod jam miseri appropinquabant ad portas mortis, meumque considerans imperfectum cupiebam anathema esse a [Col. 0445B] fratribus tantae malitiae, cui finem imponere non poterat etiam finis vitae. Erat dolor continuus cordi meo, quod temerarius ego curam eorum susceperam, quorum iniquitates irrumpere non valebam Intelligebam Judicem districtum rationem villicationis meae, et eorum perditionem de manu mea terribiliter exacturum, majusque esse omni thesauro, quod certo discrimini exponebam. Odivi ecclesiam malignantium, mihique facta est cohabitatio eorum, sicut spelunca leaenae; sic dimisi eos secundum desideria cordis eorum, ut eant post concupiscentias suas. Non est enim Deus in conspectu eorum; nec est inter eos, qui terribilia Dei judicia timere velit, aut credere, donec fodiatur [Col. 0445C] peccatori fovea, quousque Deus cognoscatur judicia faciens; et qui laetatur et exsultat in rebus pessimis, subito ad inferna descendat. Proinde accessi ad dominum Cantuariensem, rogans humiliter et obnixe, quatenus auxilio ejus et assensu domini regis spurcitiae illius abominatione sublata, Cistertiensis ordinis ibidem religio plantaretur. Ad hoc plurimum favoris addebat, quod locus ille abundat silvis, atque pascuis et irriguis aquis, atque redditibus, qui per industriam cauti viri magnum cito caperent incrementum. Sub exspectatione ergo istius mutationis, quae vere est dexterae Excelsi, decanatum in manu ejus solemniter resignavi. Ipse autem, tanquam praecipuus religionis amator invigilat et insudat operi, et jam quosdam de Cisterciensi ordine introduxit, [Col. 0445D] qui locum ecclesiae, et officinarum limitent, et disponant.

Propterea vos, sanctissime Pater, quem constituit Deus inter messores angelos, ut per vos de regno ipsius scandala colligantur, nostrum, quaeso, confirmate propositum, et monasterio, quod archiepiscopus in exsultatione universae terrae de assensu regis aedificare intendit, favorem et gratiam benignitatis [Col. 0446A] apostolicae misericorditer indulgere velitis. Porcorum stabulum, Satanaeque prostibulum convertite in templum Dei, et in officinam Spiritus sancti. Auferantur impudicitiae, atque latrocinia perditorum, et aedificetur his, qui quaerunt faciem Dei Jacob, paradisus voluptatis, ubi fruantur contemplationis deliciis, Rachelis amplexibus; ubi sit praesepium Christi, fossa cubiti unius, quam vidit Ezechiel in altari [1 1Kb] . Exstirpate malitiam et seminate innocentiam, sanctissime Innocenti. Suscitate de lapidibus filios Abrahae. Arripite, quaeso, zelum Phinees, ut cancerosa haec pestis, quae decorem domus Domini enormiter decolorat, praecidatur in istis; similesque apostolici rigoris terreantur exemplo. Cedet equidem ad gloriam, si per vos Christi gloria dilatetur, [Col. 0446B] et de merito hujus boni obtinebitis aeternaliter dies bonos.





EPISTOLA CLIII. AD HENRICUM II REGEM ANGL. [C. A. D. 1173.]

ARGUMENTUM.---Rothomagen. et Lexov. episcopi legationis suae ad Franciae regem summam libere exponunt, causas belli ab eo in exitium regni regisque Angliae indicti produnt: monentque ut suis aliorumque precibus Deum sibi propitium reddat.

HENRICO Dei gratia illustri regi Anglorum, etc., R. Rothomag. archiepisc., ARNULFUS Lexoviensis episcopus, salutem in eo per quem reges regnant.

Tanto tempestivius ac diligentius injunctam nobis legationem duximus prosequendam [(97) 1Kb] , quanto [Col. 0446C] periculosior in tanto discrimine dilatio videbatur. Accincti itaque ad laborem suscepti itineris, regem Francorum adivimus, blandissimaque salutatione praemissa ipsius praevenientes offensam, nulla cautela potuimus vestrae salutationis extorquere responsum. Singulos nostrae legationis articulos explicavimus seriatim, commoda pacis, et incommoda dissensionis frequentius inculcantes. Ipse vero verbum nostrum in omnibus, sola salutatione excepta, patienter admisit. Expedito itaque diligenter nostrae legationis excursu, spatio modici temporis interjecto contumeliose coepit nobis fraudes et versutias exprobrare, quibus se conquerebatur saepissime circumventum. Dicebat, quod fidem inter vos mutuo compromissam frequenter occasione levissima violastis, vosque [Col. 0446D] in omnibus adeo exhibuistis instabilem, quod non adhibebit de caetero vobis fidem. Non sit vobis, rex illustrissime, onerosum, si, quod audivimus, loquimur. Haec est enim nuntiorum conditio, ut de injuncto sibi mandato nil subticeant, nil rescindant vel diminuant de responso.

Addebat etiam, se firmissimum habuisse propositum expugnandi vos, antequam Carnotum filius [Col. 0447A] vester adventasset; istasque occasiones dissensionis et odii proponebat, quod filiam suam ad virum suum redire non sinitis, quod ei dotem ejus non redditis, quod subditos suae ditioni populos a montibus Alverniae usque ad Rhodanum, in ipsius odium concitastis, quod in coronae suae dispendium comitem S. Aegidii in ligium hominem recepistis. Tandem etiam juramento firmavit, se nunquam de caetero vobiscum foedus aut concordiam habiturum, nisi de vestrae uxoris et filiorum vestrorum assensu. Nunc igitur in custodiendis munitionibus vestris, et potissime in corporis vestri tutela saniore consilio est utendum. Communi enim voto in exitium vestrum tota Francia conspiravit. Nec satis est ei exterminare terrae faciem igne et gladio; sed in vestram [Col. 0447B] personam, quod absit! scelus exsecrabile machinatur. Consulimus sane, si qua abstulisti, si laesisti aliquem, ablata restituere, et odia reformare in gratiam. Hoc enim inimicos vestros potissime invitat ad pugnam, quod intestinos hostes sentiunt vos habere; et qui vobiscum dulces capiunt cibos data opportunitate magnificabunt super vos supplantationem. Maledictus qui confidit in homine, et ponit carnem fortitudinem brachii sui [2 1Kb] . Quid est amabilius filiis? quid uxore familiarius? recessit tamen uxor a latere vestro, et filii insurgunt in patrem. Ideo non frustratorie loquebatur homo ille hominum prudentissimus, qui dicebat: Amico ne credas. Ab ea quae dormit in sinu tuo custodi claustra [Col. 0447C] oris tui. Filius enim contumeliam facit patri; et inimici hominis domestici ejus [3 1Kb] . Sane suffragia illius imploranda censemus, in cujus manu sunt corda regum [4 1Kb] . In ejus nomine parvitati David Goliae subjacuit magnitudo [5 1Kb] . In ejus nomine Samaria adeo fame confecta obsidente Benadab [6 1Kb] , quod triginta argenteis caput asini vendebatur, sub ictu oculi liberata est, exuberantique victualium affluentia redundavit. In eo siquidem sperans non infirmabitur. Si exsurgat adversus vos praelium, in hoc sperate. Si exsurgant adversus vos castra, non timebit cor vestrum; ipse enim docebit manus vestras ad praelium. Accipite vobis in auxilium preces Ecclesiae; quam, si in aliquo offendistis, debita satisfactione impensa et de caetero omnem reverentiam [Col. 0447D] exhibete. Sponsa enim Christi est, et injurias sponsae Christus reputat suas; nec est, quod magis hostes vestros incitet ad conflictum, quam quod arbitrantur vos Ecclesiae Dei minus exstitisse devotum. Bene valeat charissimus dominus noster, et de his, qui se contra eum in superbia et abusione erigunt, [Col. 0448A] reportet in virtute Altissimi gloriam et triumphum.





EPISTOLA CLIV. AD REGINAM ANGLORUM. [A. D. 1173.]

ARGUMENTUM.---Monetur regina Anglorum Aleonora, ut una cum filiis in patrem Henricum conspirantibus viro reconcilietur.

Reginae Anglorum [(98) 1Kb] , Rothomagensis archiepiscopus, et suffraganei sui, salutem, et quae ad pacem sunt quaerere.

In publicam notitiam venit, nec alicui Christiano licitum est ignorare, quam firma et indissolubilis sit copula conjugalis. Matrimonia semel in inita separari [Col. 0448B] non posse sanxit Veritas, quae mentiri non potest: Quod Deus, inquit, conjunxit, homo non separet [7 1Kb] . Sicut autem divini mandati se transgressorem constituit, qui separat conjugatos, ita culpabilis conjugata est, quae se a viro suo separat, fidemque socialis vinculi non observat. Cum una caro conjuges efficiantur, necesse est ut unionem corporum comitetur spirituum unitas et paritas in consensu. Naturae conditionem, apostoli mandatum, et Evangelii legem mulier illa evacuat, quae viro non est subdita. Caput enim mulieris vir est [8 1Kb] , de viro sumpta est, viro est unita, viri subdita potestati. Omnes itaque communi et lamentabili quaerimonia deploramus, quod, cum sis mulier prudentissima, divertis a viro, recedit latus a latere, membrum capiti [Col. 0448C] non deservit, imo, quod enormius est, viscera domini regis, et tua pateris insurgere contra patrem, ut merito cum propheta dicat: Filios enutrivi et exaltavi; ipsi autem spreverunt me [9 1Kb] . Utinam, sicut alius propheta commemorat, praevenisset hora novissima dies nostros, et operuisset terra faciem nostram, ne videremus haec mala! Scimus quia, nisi revertaris ad virum tuum, eris generalis ruinae occasio; et quod singulariter nunc delinquis, in commune dispendium convertetur. Revertere itaque, regina illustris, ad virum tuum et dominum nostrum; ut in tua reconciliatione reformetur laborantibus quies, et in tuo reditu laetitia redeat universis. Si te ad hoc non promovent preces nostrae, te saltem afflictio populorum, imminens pressura [Col. 0448D] Ecclesiae et desolatio regni sollicitet. Aut enim mentitur Veritas, aut omne regnum in se divisum desolabitur [10 1Kb] . Sane haec desolatio in dominum regem converti non potest, sed in filios ejus et successores ipsorum; contra manum femineam, et consilium puerile provocatis offensam domini regis, cui etiam [Col. 0449A] fortissimi reges colla subjiciunt. Eapropter, antequam res in deteriorem exitum vergat, redeas cum filiis ad maritum, cui parere et cohabitare teneris; te converte, nec tibi aut tuis filiis sit suspectus. Certissimi enim sumus quod omnimodam exhibebit vobis dilectionem et securitatis plenissimam firmitatem. Mone, quaeso, filios tuos, ut patri suo subditi et devoti existant, pro quibus tot passus est angustias, tot discrimina, tot labores. Unde ne inconsulta facilitas dilapidet ac disperdat quod tantis est sudoribus acquisitum, haec tibi piissima regina, et zelo Dei dicimus et sincerae charitatis affectu; parochiana enim nostra es, sicut et vir tuus. Non possumus deesse justitiae. Vel redibis ad virum tuum, vel jure canonico constringemur et [Col. 0449B] tenebimur in te censuram ecclesiasticam exercere. Quod quidem inviti dicimus, et quod, nisi resipueris, cum dolore et lacrymis faciemus. Valete.





EPISTOLA CLV. AD PRIOREM ET CONVENTUM DE CHARITATE [(99) 1Kb] . [1174?]

ARGUMENTUM.---Rothrodus archiepisc. Rothomag., tempore belli invitatus a monachis ad quietem, purgat se, quod a grege sine scandalo abesse non possit; rogatque ut, si pax componi inter regem patrem et filium ac regem Francorum non possit, precibus suis rem Domino commendent.

R. Dei gratia Rothomagensis archiepiscopus charissimis amicis suis E. priori de Charitate, et universo conventui salutem in eo, qui salus est omnium.

[Col. 0449C] Cum super impensis olim obsequiis vobis teneamur multipliciter obligati, cumulatius tamen redundat ad meritum, quod de tribulatione nostra vocatis nos in quietem, quod ad omne obsequium liberaliter vos offertis. Et quidem, si nulla dissensio Normanniam turbasset, si plena pace frueremur, ad vos anima nostra totis nisibus anhelaret: nedum hac tempestate, cum apud vos conversari beatitudinem reputemus, et imaginem alterius paradisi. Nihil est quod nostras angustias hodie gravius exacerbet, quam et recordatio, et amissio quietis illius, quam vobiscum duximus inter vos tanquam extra saeculum, tanquam inter angelos conversantes. Nunc itaque ad nostrorum votorum [Col. 0449D] plenitudinem accederet, facere quae rogatis, si sine praegrandi et enormi scandalo posset fieri. Sed in hac strage publica desolatas oves relinquere, potius esset mercenarii quam pastoris: non dicimus quod hostibus velimus occurrere, qui hostes non videmus, qui dominos nostros aspicimus utrobique, qui domini regis Francorum, et [Col. 0450A] domini regis Anglorum, et junioris regis filii sui eminentiae tenemur obnoxii et devoti. Si pacis reformatores esse non possumus, Deum saltem rogabimus quae ad pacem sunt. Vices agemus episcopi, vivis condolebimus, et commoriemur mortuis, et mutuo compassionis participio pressuram publicam, et commune discrimen proprium faciemus. Utinam nostro sanguine posset haec strages redimi et compensari morte nostra cum generali dispendio; soli enim pateremur, quod passuri sunt universi. Orate igitur, dilectissimi fratres, Dominum nostrum, ut respiciat in faciem testamenti sui, et tumultum praesentis discordiae tranquillet ad pacem. Si enim spes pacis nobis arrideret, hoc unum habemus in votis vobiscum illud tantillum [Col. 0450B] vitae expendere, quod nostrae residuum est senectuti. Valete.



EPISTOLA CLVI. AD G. ELIENSEM EPISCOPUM.

ARGUMENTUM.---Implorat auxilium episcopi, ut liberet se aere alieno.

Charissimo domino suo G. Dei gratia Eliensi episcopo suus P. Bles. Bath. archid., salutem et misericordiae visceribus abundare.

Necessitate urgentissima tractus vado Cantuariam crucifigendus a perfidis Judaeis, qui in gravi patibulo debitorum me torquent et affligunt usuris. Eamdem crucem exspecto Londoniis, nisi misericorditer me liberaveritis; apud quem misericordia et copiosa redemptio exspectatur. Auferatis [Col. 0450C] igitur, pater et amice charissime, crucem istam, et sex libras, quas debeo Samsoni Judaeo, in vos suscipiatis, quatenus in hac liberatione mea obligationem in obsequium et debitum in gratiam convertatis. Valete.



EPISTOLA CLVII. AD G. VICARIUM SUUM.

ARGUMENTUM.---Monet vicarium suum, ut pro grege sibi commisso sedulam curam gerat, et vitae exemplo praeeat eos quos docet.

M. PETRUS Bles. Bath. archid. G. vicario suo salutem in eo, qui salus est animarum.

Licet circa debitum ecclesiasticae administrationis sis instructus ad plenum; quia tamen vices meas exsequeris in hac parte, plurimum interest [Col. 0450D] mea tanto consideratius te sollicitudinem animarum gerere, quanto certius est hujus officii negligentiam in commune salutis nostrae dispendium redundare. Salus quidem animarum, quarum custodiam suscepisti, de tuis manibus in districto et summo examine requiretur; nec materiam excusationis habebo legitimam, qui, etsi curam animarum [Col. 0451A] non habuerim, ei tamen idoneum debui providisse pastorem. Eapropter moneo te, frater, et exhortor in Christo, vineam Domini Sabaoth, cujus tutela providentiae tuae commissa est, vigilanter et circumspecte custodias. Sunt enim vulpes, quae demoliuntur latenter hanc vineam, occulti videlicet inimici versutiae, qui non solum subjectorum pernicie delectantur, sed electorum observant calcaneum, et praelatos sibi delicatius acceptant in cibum, sicut Scriptura testatur, quia cibus Behemoth cibus electus. O perditos homines, qui non attendentes, quantum eis ex animarum cura discrimen immineat, sic se ad susceptionem honoris cum aviditate praecipitant. Et cum Apostolus dicat, nemo sibi sumit honorem, sed qui [Col. 0451B] vocatur a Deo tanquam Aaron [11 1Kb] ; ipsi non electi, non vocati, periculosae administrationi se ingerunt et important. Infelicissimus sacerdos ad animae suae providentiam omnino non sufficit, et multarum animarum curam attentare praesumit; procul dubio mercenarius est, bursae lucrum quaerit, non animae. Cum enim sentiat se peccatis oneratum, mole hujus corporis aggravatum, terrenis curis implicatum, carnalibus desideriis occupatum, contra persecutiones infirmum, timoribus trepidum, anxium suspicionibus, obnoxium infinitis necessitatibus, aerumnosum, proclivum ad vitia, invalidum ad virtutes, qua praesumptione aggreditur onus ferre, quod per horam non sufficit sustinere? [Col. 0451C] Sed excaecat miserum exsecranda ambitio qui, dum obventiones altaris percipit, de viduarum lacrymis, et patrimonio crucifixi pascitur, non attendit quod haec in die tremenda a Domino exactissime requirentur. Propter hoc irritavit impius Deum; dixit enim in corde suo: Non requiret [12 1Kb] . Certe requiret Dominus usque ad novissimum quadrantem. Ipse tamen longanimis et in multos misericors ad tempus cum patientia sustinet nequitiam sacerdotum; sed cum dixerint, pax et securitas, tunc repentinus superveniet interitus, sicut dolor in utero habentis, et non refugient [13 1Kb] . Haec ideo tibi, dilectissime frater, intimanda decrevi, ut statum vitae tuae consilio maturiore disponas, et si circa curam Dominici gregis te negligenter hactenus [Col. 0451D] habuisti, redimatur jactura temporis, et quod perperam factum est, in melius reformetur. Si vis alios regere et docere, prius te ipsum regas et doceas: Coepit Jesus facere et docere [14 1Kb] , prius fac, et postea doce. Male doces, si male agens bene loqueris; fortior est enim vox operis, quam vox oris. In ordinatione [Col. 0452A] sacerdotis labia et manus Domino consecrantur. Labia enim sacerdotis custodiunt justitiam [15 1Kb] . Manus vero mundissimas esse oportet, quae mundissimam carnem et sanguinem Christi tractant. Sint ergo verba tua subjectis ad fructum; sint opera ad exemplum, teste Gregorio [16 1Kb] : Si perverse agis, tot mortibus te dignum constituis, quot ad subditos tuos perditionis exempla transmittis. Sane vitam singulorum, qui de tuo grege censentur, diligenter explora; si quid inveneris corrigendum, primum illud corripias in spiritu lenitatis; si te non audierit, dic Ecclesiae [17 1Kb] ; et si plaga incurabilis adhuc adhortationum fomenta non senserit, ferrum abscissionis appone. Argue, insta, obsecra opportune, importune [18 1Kb] . Si quod tuum est feceris, et increpatio tua id non fecerit, ad quod [Col. 0452B] missa est, sed vacua revertatur tanquam jaculum feriens et resiliens, non est quod tibi de caetero imputetur ad culpam. Ille enim te excusat, qui dicit: Nolunt audire te, quia nolunt audire me [19 1Kb] . Et: Qui vos spernit, me spernit [20 1Kb] . Si exhortatio tua fructum fecerit, animam tuam lucraberis cum anima aliena. His et similibus te ad frugem vitae melioris invitare poteram; sed, ut multa concludantur in paucis, consilium meum est, ut te a sollicitudine animarum omnino exoneres, aut te talem studeas efficere, qui ante terribile tribunal summi judicis de tua et aliorum animabus sufficias respondere.



EPISTOLA CLVIII. AD JOANNEM CARNOTENSEM EPISCOPUM. [A. D. 1176.]
[Col. 0452C]

ARGUMENTUM.---Graviter queritur in curia Romana quosdam muneribus corruptos hominem illitteratum et laicum contra canones praeficere conatos abbatiae, sed frustra.

Charissimo Patri et domino suo J. Dei gratia Carnotensi episcopo, suus P. Blesen. Bath. archid. salutem et promissae misericordiae reminisci.

Quia scio vos occupatum circa sollicitudinem ecclesiarum, paucis utor verbis, ne vestrae sanctitatis aures impediam utilitati publicae deputatas. Expletis feliciter et super omne desiderium meum negotiis, quae mihi Dominus meus specialiter injunxerat [(100) 1Kb] , accepta benedictione et licentia recedendi a domino papa, salutatis cardinalibus laetus ad [Col. 0452D] reditum accingebar, cum superveniente electo S. Augustini, dominus papa magistrum G. [(1) 1Kb] et me ab incoepto itinere revocavit: benigne siquidem receptus est ab eis qui, sicut scitis, gratius acceptant hominum munera quam merita personarum. Sperabant enim quod promotio ejus esset rixae materia [Col. 0453A] et majoris emolumenti occasio; atque fluvium absorbentes, habebant fiduciam, quod in os eorum Jordanis influeret. Stabat ex adverso constanter et prudenter magister G.; stabam et ego, sicut ministrabat in dulcedine sua pauperi Deus. Verumtamen et leges, et canones, et quidquid de sacro eloquio ad nostrae partis assertionem poteramus inducere, funestum quidam majores inter caeteros et sacrilegum reputabant, nosque hostes Romanae Ecclesiae publice judicabant, nisi cessaremus ab hujusmodi verbis, quibus Ecclesiam S. Augustini, quam suam specialiter asserunt, Ecclesiae Cantuariensi subjicere conabamur. Damna siquidem animarum non attendentes in monachis, omnia illicita eis licere permittunt, in jugo disciplinae prorsus abjecto, vagi et [Col. 0453B] petulantes ad omnes carnis currant illecebras, omnesque excessus, quos per annum faciunt, annua redimant pensione. Cum itaque nobis publice fuisset inhibitum, ne in causa ista canones aut leges deduceremus in medium, sed privilegia duntaxat, si quae haberemus ad manum, quorum nullum eo tempore nos habere sciebant, viderentque nos in hac parte omni solatio humano destitutos, et quod in votis haberent hominem illitteratum et laicum, sed in emendis honoribus circumspectum, praeficere abbatiae, quam Simoniaca venalitate acquisierat, non occulta, sed publica et forensi, prosilui ad accusationem, atque adversus electum paginam inscriptionis arripui. Cum enim manifesta et notoria proponerem [Col. 0453C] contra eum, illi quos amicos sibi fecerat de mammona iniquitatis, opinionis ejus et infamiae vulneribus vinum et oleum infuderunt. Exhaustis itaque Flandriae mercatoribus in argento, a Romanis tandem infinitam multitudinem auri mutuavit. Sic pennae columbae deargentatae, et posteriora dorsi ejus in fulgore auri fecerunt, ut non audirent illi duo, vel etiam unum de libertatibus et dignitatibus sanctae matris Ecclesiae Cantuariensis, pro quibus beatus martyr certavit usque ad mortem, et quas moriens confirmavit in cerebri sui effusione, et sanguine proprio rubricavit. Injunxerant electo, ut se tonderi et radi faceret, benedictionem a domino papa sequenti Dominica recepturus. Inter angustias igitur et cruces, inter mortes innumeras constitutus, [Col. 0453D] videns quod non converteretur in judicium justitia nostra, ad nativae rationis argumenta me contuli, fecique sine promissione aliqua, sine donorum aliquorum impendio, quod benedictio elongata est ab eo. Causa igitur Cantuariensis Ecclesiae Deo et nostro martyri commendata, Julio ingrediente, cum febre gravissima curia sum egressus. Bene valeatis.



EPISTOLA CLIX. AD HENRICUM BAJOCENSEM EPISCOPUM.
[Col. 0454A]

ARGUMENTUM.---Episcopum Bajocensem sic officii sui commonefacit ut tamen veniam deprecetur quod id facere ausus sit.

Dilecto et super omnia diligendo H. [(2) 1Kb] Dei gratia Bajocensi episcopo, PETRUS Blesensis salutem, et si quid pretiosius est salute.

Litteras vobis saepissime destinassem, sed vereor ne importunitati detractor ascribat, si minus tempestive vestram interpello sollicitudinem publicis Ecclesiae utilitatibus occupatam. Verum posthabito detractionis universae discrimine, loquar ad dominum meum, cum sim pulvis et cinis. Licet enim supra hominem sit, tamen se non diffitetur hominem, [Col. 0454B] et qui, dum in hac dissimilitudinis terra, et inter Chaldaeorum officinas, in munditia castitatis puritati conversationis angelicae se conformat, gloriae saecularis aura non quatitur, favorem populi calcans, quem alii cum labore venantur. Offerat itaque dominus meus caput et caudam hostiae, et quod fideliter coepit et feliciter, exitu feliciore consummet, et cujus nomen sicut unguentum effusum est, sit Christi bonus odor in vitam, ut quod mutabile est, convertatur in solidum, et quod mundanum in coeleste, et quod temporale est in aeternum. Posui os meum in coelum, et sapientiam insipientissimus doceo: qui immundis conscientiae vermibus plenus sum, eum moneo, cujus conversatio in coelis est, qui ut [Col. 0454C] myrrhae fasciculus jam inter sponsae ubera commoratur. Ipse est enim, qui in mundo existens mundum ignorat, et carnis propriae persecutor in odore unguentorum decurrens cantat: Laeva ejus sub capite meo, et dextera ejus amplexabitur me [21 1Kb] . Imposuissem utique ori meo silentium, nisi quia scriptum invenio: Mone sapientem, et te diliget: argue imprudentem, et te habebit exosum [22 1Kb] . Nabal ex commonitione legitur deterior [23 1Kb] , Pharao pertinacior [24 1Kb] . Manasses ex correptione resipuit [25 1Kb] , Balaam ex asini loquela maledicendi revocavit propositum [26 1Kb] . Moyses ad monitionem Jethro publicae administrationis officia consultius dispensavit [27 1Kb] . Audiat itaque dominus meus asinum rugientem, et recensentem verbum illud Apostoli: Quotquot perfecti sumus, sumus [Col. 0454D] tamen imperfecti [28 1Kb] . Et alibi: Cum omnia bene fecerimus, dicamus quid servi inutiles sumus [29 1Kb] . Job siquidem attestante: Qui Deo serviunt, non sunt stabiles, et in angelis suis reperit pravitatem [30 1Kb] . Elias se solum justum existimans clamabat ad Dominum: Domine, altaria tua subverterunt, prophetas tuos occiderunt, et ego solus remansi inter eos, et quaerunt animam meam [31 1Kb] . Quem Dominus increpans: Adhuc [Col. 0455A] inquit, restant septem millia, qui non curvaverunt genua sua ante Baal [32 1Kb] . Petrus ibi lapsus est, ubi confidentius promiserat se staturum [33 1Kb] . Qui ergo stat, videat ne cadat [34 1Kb] . Diffusius vobis scriberem, sed vereor, ne videatur converti epistola in sermonem. Indue, quaeso, charissime, tunicam talarem Joseph, et sicut huc usque fecisti, persevera ut consummes, pugna legitime ut triumphes. Principium et finis omnium Deus tuo finem coaptet initio, teque sibi sanctum, et nobis conservet incolumem. Vale.



EPISTOLA CLX. AD ODONEM PARISIEN EM EPISCOPUM. [C. A. D. 1197.]

ARGUMENTUM.---P. Blesensis, quoniam viginti sex [Col. 0455B] annis in Anglia vixerat, petit ab Odone episcopo revocari in Galliam, ut si non vivere, saltem sepeliri possit in sua patria.

Suo domino O. [(3) 1Kb] suus devotissimus P. Bles., salutem, et si quid desiderabilius est salute.

Gloriae vestrae conglorior, quia sicut ex multiplici commeantium relatione agnovi, famae vestrae titulus, laus et honor incessanter accrescit. Sicut unguentum effusum est nomen vestrum, effundite tamen et dilatate amplius ejus gloriam, ut sicut Abram in Abraham, Odo transeat in odorem, quatenus Christi bonus odor sitis in omni loco [35 1Kb] , descendat de capite Aaron in oram vestimenti ejus generosae liberalitatis unguentum [36 1Kb] , ut nos, qui ad vestrae tactum fimbriae aspiramus, trahamur post [Col. 0455C] vos, et curramus in odore unguentorum vestrorum [37 1Kb] . Oleum siquidem gratiae crescit ex impendio, nec exuberantiam ignorabit, donec vasis deficientibus desinat erogari. Viginti sex annis in Anglia peregrinans, linguam, quam non noveram, audivi. Heu mihi! quia incolatus meus prolongatus est [38 1Kb] , tanto tempore, et non est qui compatiatur exsuli; non est qui commoveatur super contritione Joseph! Nunquid semper ero vagus et profugus super terram? Nemo finem imponet peregrinationi meae, ut saltem semel ante supremi spiritus exhalationem in aere nativo mihi liceat respirare? Plerique peregrinationi diutinae assueti patriae praeacceptant exsilium, factique vitula Ephraim docta diligere trituram [Col. 0455D] [39 1Kb] , taedium exsilii palearum solatio recompensant. Ego aliter sentio.

Me natale solum quadam dulcedine tangit:
   Semper et immemorem non sinit esse sui [40 1Kb] .
Praesules Galliarum, apud quos factus sum tanquam mortuus a corde, tanquam vas perditum, mihi nimis obduruerunt ad gratiam; sed surgat aquilo, et veniat [Col. 0456A] auster perflans cor vestrum. Veniat verbum Dei, et liquefaciat illud, et flante spiritu misericordiae fluant in me vestrarum aromata gratiarum. Nescio sane, unde veniat, aut quo vadat benignus quidam spiritus suggerens assidue mihi, quod Deus gratiae vestrae specialiter meae revocationis ministerium reservavit. Obdurentur igitur contra me qui carnaliter sapiunt, et ille mihi ad misericordiam liquefiat qui spiritu Dei agitur. Nam et in deserto carnes olim obdurari ad solem et manna liquescere Scriptura testatur [41 1Kb] . Propterea exspectabo in silentio salutare meum, et audiam quid in me loquatur Dominus meus. Saepe enim me jacentem erigit, et fiduciam mihi exhilarat languescentem, quod magni episcopi contribules vestri, quorum [Col. 0456B] memoria in benedictione est, me quodam gratiae specialis privilegio coluerunt, et exempti de terra in vobis plantaria veteris amicitiae reliquerunt. Cum Bituricensis Ecclesiae praecentor essetis, ad solatium alienigenarum manum munificentiae vestrae usque ad novissimos fines Angliae porrexistis, nec abbreviata est manus vestra, sed tanto facta est ex consecratione protensior, quanto praecentore major est praesul.

Quis nescit longas praesulis esse manus [42 1Kb] ?
In promptu est, quantum vobis ex mea revocatione honoris et utilitatis accedat. Credo enim quod, sicut Apostolus dicit, data sit vobis manifestatio spiritus ad utilitatem [43 1Kb] . Sane, ut prophetico verbo [Col. 0456C] utar: Panem nostrum comedemus, et vestimentis nostris operiemur, tantummodo invocetur nomen tuum super nos, aufer opprobrium nostrum [44 1Kb] . Auferat innata vobis liberalitas ignominiam peregrinationis et exsilii mei, ut me prorsus vindicetis in vestrum, totumque vestro militet honori et obsequio, si quid sum, si quid valeo, si quid scio, si quid habeo, si quid possum. Quidquid mihi feceritis, quoddam breve precarium erit, vestrumque beneficium cum multa gratiarum actione Dei et hominum tempestive redibit. Cui non licet in patria vivere, saltem liceat sepeliri. Et, ut in versu Lucani claudatur epistola,

. . . . Liceat tumulo scripsisse, Catonis
Martia: sic liceat mihi scribere, Petrus Odonis.



EPISTOLA CLXI [(4) 1Kb] .
[Col. 0456D]

ARGUMENTUM.---Graviter conqueritur eum quem summum suum amicum arbitrabatur, factum infestum hostem et obtrectatorem. Videtur scripta ad episcopum.

Inhonestum est illos severis altercari dissensionibus, [Col. 0457A] ad quorum aemulationem suae vitae statum caeteri debuerant conformare. Me equidem in tuae familiaritatis sacrario repositum opinabar, te solum judicabam me alterum. Tu versutiae toxicum fovens, vulpinae machinam fraudis sophisticae dilectionis involucro palliabas. Verum pictae liberalitatis elusus eloquio, rerum experientia tandem edoctus, ambiguam amoris effigiem deprehendi, dum venenoso murmure me corrodis, dum absenti derogas, dum innoxium non cessas impetere maledictis. Vel igitur eloquiorum turpitudini silentium indicas, vel aceto respersus satyrico,

Flebis et insignis tota cantaberis urbe [45 1Kb] .
Ab integritate dilectionis amor degenerat, quem claudicare cogit adulatio, quem occasio facilis inquietat: [Col. 0457B] me siquidem mentis adeo sibi counivit identitas, ut eadem communicaremus anima, ut illum me alterum judicarem. Verum susurro livoris aculeo instigatus discordiae toxicum seminavit, et junctos dispergens hostem mihi peperit in amicum. Quoniam igitur excellentiam praelatorum illustrat, contumelias mitigare, resarcire discordias, vestris advolutus genibus majestatem vestram efflagito, quatenus me et magistrum G. inter quos nubeculam odii seminavit adulatio, velitis ad concordiam revocare.



EPISTOLA CLXII. AD E. AMICUM SUUM.

ARGUMENTUM.---Ait se ideo in extera regione versari, [Col. 0457C] quod parum acceptus sit popularibus suis in patria: et gratias agit E. amico, quid pene solus se amicum et tanquam fratrem demonstrarit.

Idem E. amico suo intimo, salutem, et utinam corporaliter semetipsum.

Mihi ad votum frequenter occurrit terram nativitatis meae revisere, cum tamen illuc nulla alia me trahat affectio, quam desiderium vos videndi. Non sum acceptus in patria mea [46 1Kb] ; et, sicut Propheta succinit: Non cognoverunt me fratres mei [47 1Kb] ; utque alius propheta [48 1Kb] conqueritur: Domus nativitatis meae facta est mihi spelunca aspidum et habitatio scorpionum. Gremium misericordiae mihi, et aliis concaptivis meis regio nativa praeclusit, quos exspuens alibi facere patriam nos coegit. Inter amicos [Col. 0457D] et fratres te solum experientia mihi fratrem exhibuit et amicum, cujus beneficio respondere non sufficerem, si totus auro effulgerem et argento. Mendaces enim sunt filii hominum in stateris [49 1Kb] , quia obsequia libenter accipiunt, nec accepta retributionibus prosequuntur. Dominus retribuat pro me; et quod meae exiguitatis impotentia non praesumit, exuberans munificentia illius exsolvat, qui de thesauris suae gratiae multiformiter erogat universis. Devotionis, quam erga vos habeo, testis est [Col. 0458A] mihi juxta Apostolum [50 1Kb] , in coelo, testis in terra. Ipsa duntaxat Deo et conscientiae meae patet, quam replicare ideo supervacuum censeo, quia verba et adulationem saperent et probabilitatem excederent in immensum. Salutate omnes amicos nostros. Certitudinem adventus mei vobis designare non possum, quoniam inopini labores viarum et fluctuationes implicant curiales. Latori praesentium facite praestari comitivam usque Londonias.



EPISTOLA CLXIII. AD REGINALDUM BATHONIENSEM ELECTUM. [A. D. 1177?]

ARGUMENTUM.---Congratulatur Reginaldo, a quo magnis beneficiis affectus fuerat, quod in Bathoniensem episcopum electus sit.

[Col. 0458B] Charissimo domino suo R. Dei gratia Bathoniensi electo P. Blesensis salutem in eo, qui salus est electorum.

Magnificat anima mea Dominum [51 1Kb] , quia magnifice et mirifice misericordiam suam exaltavit in eo, qui mecum misericorditer egerat; et cum ego ad suscepti beneficii retributionem non sufficerem, Christus, pauperum fidejussor, pro me exuberantissime respondit ad meritum, eum in cathedram erigens praesularem, qui me de lacu paupertatis erexit [52 1Kb] . Ad meorum plenitudinem gaudiorum nemo quidquam posset apponere, cum illum in portu securissimo videam navigare, pro quo solo ludibria fortunae ancipitis, et casuales verebar eventus, pro quo solo inter spem et metum anxius fluctuabam. [Col. 0458C] O quam glorificanda sunt opera Domini, et miserationes ejus super omnia opera ejus! [53 1Kb] Cum in omnibus necessitatibus meis ejus misericordias sim expertus, desiderio meo longe nunc benignius aspiravit, quia quod incessanter suspiraveram ab antiquo, felici tamen consummavit effectu. Deum et conscientiam meam testes induco; non ideo electioni vestrae congratulor, ut in ea jam spem promotionis meae concipiam, sed quia votis meis video satisfactum. Secure jam possum, et mori, et vivere; quia hoc solum cum desiderio exspectabam, ut esset, qui vestrae liberalitati, qui vestrae magnificentiae, qui vestris laboribus responderet. Adhuc tantillum mihi vitae Dominus indulgeat, ut in eminentia pastorali [Col. 0458D] vos videam, quem Deus elegit in sacerdotem sibi.



EPISTOLA CLXIV. AD MAGISTRUM PHILIPPUM.

ARGUMENTUM.---Increpatur quidam qui Cantuariensem archiepiscopum de nimia mansuetudine arguebat.

Dilecto socio et amico magistro PHILIPPO magister PETRUS Blesensis perseverantiam salutis, et linguae modestiam.

Dure arguis dominum meum Cantuariensem archiepiscopum, [Col. 0459A] cujus consilia et judicia depravando, desipientiae ac levitati ascribis quidquid loquitur, quidquid statuit aut disponit. Omnium apud te reus factus est, quia in eo solo deliquisse videtur. Minus acute videtur alienos actus decernere qui in uno judicat universos. Utinam taceres, aut si assumis judicantis officium, te et non alium judicares! Job ad amicos suos loquens: Utinam, inquit, taceretis et videremini sapientes [54 1Kb] ! utinam et tu, amice, apponas ori tuo custodiam, ut silentio saltem pallies aut dissimules inconsultos, ne dicam cerebrosos animi tui motus! Si dominus meus Radulphum ab ea qua fungebatur administratione suspendit, si justitiam convertit in judicium, sententia haec juxta exigentiam culparum Radulphi de prudentium [Col. 0459B] virorum consilio ac deliberatione processit. Nam super feneratitio censu, lapsu etiam carnis et varia vitae turpitudine in jure convictus multos exemplo pravae operationis et liberae impunitatis licentia traxisset in culpam, nisi segetem succrescentium vitiorum et fructificantem in eo malitiam animadversio canonica succidisset. Porro ille conversus ad cor studuit incunctanter extraordinarios carnis motus cingulo sobrietatis accingere, longique jacturam temporis poenitentiae austerioris compendio et honesta conversatione redimere. Sollicitavit in domino meo pietatis affectus dejectissima ejus poenitentia, quae dominum ipsum movisse ad misericordiam publice credebatur. [Col. 0459C] Cumque dominus rex ei supplicatorias destinasset ut praefatum R. in antiquae administrationis officium et suae serenitatem gratiae renovaret, habita cum prudentioribus deliberatione imitatus est eum qui iratus misericordiae recordatur, et qui in schola Evangelii Petrum atque in Petro nos docet non semel, non septies tantum, sed septuagies septies indulgere [55 1Kb] . Dominum meum arguis levitatis quod poenitenti compassus est, quod cum proximo suo et amico veteri et probato misericordiam fecit; cum tamen scias esse securius in die tremenda de exhibita misericordia respondere, quam de exacta justitia et districto rigore. Domino meo levitati ascribis quod post sententiam suspensionis ab eo latam, domini regis precibus, cui, juxta Apostolum [56_100 1Kb] , [Col. 0459D] tanquam praecellenti praecipuus honor exhibendus est, quasi sententiae suae contradicens liberaliter acquievit. Novisti quia eminentiae regalis obtentu quandoque rigor temperatur ecclesiasticus et canonum severitas mansuescit. Legimus magnum Gregorium et alios reverendos Ecclesiae Patres, non solum ratione humilis poenitentiae aut supplicatione principum, sed ob simplicem amicorum gratiam [Col. 0460A] quandoque in his et similibus ac majoribus multiformiter dispensasse. Noli ergo in domino meo detestabiliter accusare quod quotidiana in hominibus benignitas consuevit. Quod si opera modernorum sequi, aut communem usum trahere ad consequentias dignaris, audi, quaeso, et te moveat inauditae, sed diligenter audiendae benignitatis exemplum. Eusebio dictante in Ecclesiastica historia legi quod, cum beatus Gregorius Caesariensis episcopus, urgente temporis procella et angustia, in Alpibus interceptus divertisset in fanum Apollinis, et a sacerdote loci ethnico et profano, officiosissimo fuisset susceptus hospitio, memor obsequii et hospitii, Apollinem quem suspenderat a responsis et ludificationibus animarum, ad sacerdotis instantiam [Col. 0460B] relaxavit. Sacerdos igitur admiratus illius majestatem cujus humiles servi possent ita magnifice diis gentium imperare, atque ipsos verbo suspendere aut torquere, contempto et relicto Apolline, Gregorium et in eo Christum secutus est, et sic Gregorius Apollinis sacerdotem quem habuit in fide Christi discipulum, habuit postmodum in Neocaesariensis Ecclesiae regimine successorem. Cum igitur videas quod homo ad hominis preces daemonem quem ligaverat relaxavit, non mireris si dominus meus, qui communi omnium judicio mansuetissimus omnium est habitantium super terram, ad instantiam domini regis et magnatum terrae, apud hominem humiliter ac veraciter poenitentem, [Col. 0460C] veteri amicitiae satisfecit.





EPISTOLA CLXV. GUIDONIS ARCHIEP. SENON. AD GREGORIUM PAPAM. [A. D. 1187.]

ARGUMENTUM.---Purgatur episcopus Laudunensis de impositis sibi criminibus.

Sanctissimo Patri ac domino G. Dei gratia summo pontifici G. divina permissione Senonensis Ecclesiae minister humilis ejusque suffraganei quorum sigilla praesentibus litteris sunt appensa, devotissima pedum oscula beatorum.

Cum paternitatis vestrae prudentiam, etc. Vide in Gregorio papa VIII, ad an. 1187, post ipsius Regesta.





EPISTOLA CLXVI. AD PAPAM.
[Col. 0460D]

ARGUMENTUM.---Intercedunt quidam pro abbate Salmurii.


Summo pontifici.

Cum ex vicinitate locorum et bonorum relatione didicerimus fratrem M. [(5) 1Kb] venerabilem abbatem Salmurii, et ante promotionem suam vitae laudabilis exstitisse, et post promotionem suam ascensiones [Col. 0461A] in corde suo ascendisse, et de virtute in virtutem; et abbatiam suam bene per quatuordecim annos vel amplius laudabiliter rexisse in pace et ordinis observantia: ita quod coenobium illud in spiritualibus et temporalibus, inter alias abbatias Turonensis provinciae praefulgebat; miramur plurimum audito quod quidam sinistro, ut dicitur, ducti consilio pacificum ipsius abbatiae statum concutere non verentur; licet abbas et ante appellationem et post eis obtulerit secundum monastici ordinis instituta, accitis vicinis abbatibus et bonis viris, paratus erat stare eorum consilio; et si quid emendandum fuerat emendare. Pro pace igitur et tranquillitate ipsius Ecclesiae vel abbatiae vobis, Pater sanctissime, supplicamus, ut per malorum repulsam, et eorum qui [Col. 0461B] recto sunt corde approbationem, tranquillitati ipsius Ecclesiae clementius intendatis. Bene et diu valeatis.





EPISTOLA CLXVII. AD ALEONORAM REGINAM ANGLIAE. [A. D. 1183.]

ARGUMENTUM.---Consolantur Aleonoram Angliae reginam Christiani e terra sancta, ob intempestivum obitum filii Henrici III, Anglorum regis, indicantque se exsequias ejus, praesente sedis apostolicae legato, celebrasse.

Rumor flebilis et tristis adventus in terra nostra nuper insonuit, amaritudine plenus et plenitudine doloris non vacuus, ac diri novitate vulneris corda nostrorum saucians, cunctis quidem dolendus fidelibus, [Col. 0461C] cunctisque Christicolis deplorandus; sed nobis eo ferendus molestius, eo acerbius molestandus, quo inter luctuosi pericula et anxietates funebres constituti, unde subventionis exspectavimus auxilium; unde tranquillitatis portum de tot fluctibus confidimus obtinere; unde denique terrae sanctae per incrementa temporum a primaevis temporibus beneficia continuata provenerunt, et grata remedia se effundunt, illuc, proh dolor! refundere antidotum consolationis compellimur, illuc compassionis affectum expandere cogimur; illuc denique mitigationis unguentum et curationis solatium ministrare arctamur. Sed qui ad vestris luctibus desistendum, et nostris repellendum periculis nequaquam sufficimus, [Col. 0461D] quomodo ad temperamentum tam acerbi doloris vestrae celsitudinis sufficientes poterimus reperiri? Qui nostris mitigandis vulneribus vel curandis omnino defecimus, qualiter materno vulneri medicantis manum et medicinae remedium apponemus? Scimus quidem animum vestrum ex acerbo raptu filii dolentem non modicum, et intimis praecordiis sauciatum: nec immerito; quia turbato fatalitatis ordine mater pro filio lacrymas offert, quas matri filius reservabat. Juvenem necdum firme puberem prius conspicit intempestivae mortis subisse judicium, quam senectutis judicium advenisse. Et qui successor talis dignitatis exspectabatur ab [Col. 0462A] omnibus, nunc sicut flos decidens ante fructum, sicut fructus decerptus, statu temporis immaturi juste lugetur et deploratur ab omnibus qui posteritatem talium diligunt, et generis sui immortalia cupiunt incrementa. Magna igitur undique dolendi materia, sed non desunt consolationis antidota, si rationem vis doloris admitteret, si non carnalis sensus sequeremur voluntatem. Sed cum prudentiam et regum exempla revolvimus antiquorum, sane rex ille inclytus et Spiritu Dei plenus, licet in morbo nati lugeret graviter, et luctuosos deduceret dies, tamen in funere nati non solum se, sed et alios consolatione multiplici a doloris pelago relevavit: dum se iturum ad filium de caetero non rediturum ad eum, nec fletus alicujus subsidio reversurum [Col. 0462B] tam prophetico spiritu, quam humanae fuit rationis perspicacitate professus [1_47 1Kb] . Mementote, inclyta domina, vos filium genuisse mortalem, nec ullam momentaneae mortalitatis celsitudinem accepisse, nec satis diuturnam doloris habere materiam, in unius subtractione filii, quam Dominus tanta dotavit sobole, tanta denique prosperitate ditavit. Quis scit, si Spiritus sanctus idcirco humanae generationis novacula, vitae telam in nato regio, quam nondum perfecte texuerat, tempestive praeciderit, ne fascinatio nugacitatis in posterum averteret sensum ejus, et mundanae fictionis dolositas deciperet animam illius? Et ideo, quia placita erat Deo anima ejus, ideo factus dilectus de tenebris ad lucem, de [Col. 0462C] carcere ad regnum, de mortalitate ad vitam, de exsilio denique ad patriam est translatus. Sed quid agamus, nunquid non indigne reprehensioni patebimus, cum potum fonti, cibum pani, consolationem consolatrici omnium praesentamus? Scimus equidem, inclyta domina, quod in totum orbem per Dei gratiam fama regalis nominis est diffusa: quod etsi ex naturali affectu materna viscera super funere tanti nati, et raptu talis liberi sint commota, tamen ex coelestis charismatis unctione, qua vos prae caeteris praedecessoribus vestris omnipotens copiose perunxit, ad exemplum virtutis et patientiae tanta in vobis consolatio redundavit, quod refusa in alios, aliis refrigerium praestitit, aliis exsultationem refudit, [Col. 0462D] alios ad exemplum virtutis et patientiae provocavit. Praeterea, excellentissima et specialis domina, verbis consolatoriis, velut minus sufficientes et idonei, desistentes, magnitudini vestrae compassionis praecordia; et devotionis insignia intimamus, quibus totus populus Acconensis audita morte charissimi filii tui in plenae subjectionis et affectionis ostensionem effluxit. Nam universis praelatis et rectoribus Ecclesiarum, regnique Hierosolymitani baronibus, ac universo populo advocatis in ecclesia S. Crucis, celebratisque ex more exsequiis, ac in crastinum missarum solemniis per legatum sedis apostolicae celebratis, magnaque data indulgentia [Col. 0463A] ex parte legati et aliorum praelatorum, praedictus legatus nobis sibi assistentibus pro requie mortui speciales orationes injunxit populo universo. Sed et pro vita regis, reginae, et filiorum et fratrum conservanda per tempora longiora specialius et amplius orare mandavit. Regnum et regem cum consorte, et liberis Bethlehemitanae puerperae devotius recommendans, sicut semper in suis sermonibus consuevit.





EPISTOLA CLXVIII. AD N. PONTIFICEM ROMANUM.

ARGUMENTUM.---Rex quidam sibi totique Occidenti gratulatur, quod N. ex ipsius terra ad summum pontificatum pervenerit, eumque hortatur, ut dignos [Col. 0463B] tantum ad dignitates ecclesiasticas promoveat.


Tali papae talis rex.

Aures nostras aura dulcis afflavit, quia, sicut accepimus, creationis vestrae novitas tanquam aurora rutilans desolationis Romanae Ecclesiae tenebras propulsavit. Gaudet sedes apostolica viduitatis suae solatium consecuta. Gaudent omnes Ecclesiae lucem novam oriri videntes, et ipsam usque ad perfectam diem crescere praestolantes. Sed gaudet praecipue noster Occidens, quod velut Oriens novum lumen influere promeruit orbi terrae, et solem Christianitatis, qui versus Orientem nuper occubuit, divino munere Occidens restauravit. Nos itaque, Pater sancte, honori vestro magnifice collaetantes, et divinae majestatis magnificentiam devotis inde laudibus [Col. 0463C] persequentes paternitati vestrae, de cujus fervore filiali devotione confidimus, vota nostra familiarius aperimus. Si enim carnalis filius carnales affectus patri fidenter aperit, quanto fidentius spiritualis spiritualia potest desideria reserare? Sane inter caeteras affectiones nostras non mediocriter affectatus, quod cum divina dextera reverendissimam personam vestram, tanquam lignum vivificum in medio paradisi spiritualiter plantandum duxerit, et de terra nostra in suum pomoerium transplantandum, summopere studeatis fructuosis operibus et doctrinis Ecclesias omnes ita reficere, quod beatam dicant omnes generationes vestrae beatitudinis nationem. Illud quoque sincero corde sitimus, quod spiritus procellarum, [Col. 0463D] qui dignitatum culmina vehementius consuevit perflare, nunquam a sanctitatis studio vos avellat, ne (quod absit!) altius dignitatis fastigium, gravius praecipitium subsequatur. Sed et illud intime affectamus ut, cum universarum Ecclesiarum ordinatio ad vos pertineat, tales ordinare curetis sine dilationis dispendio cardinales, qui onus vestrum sciant, et velint, et valeant supportare, non respicientes ad patriae propinquitatem, generis qualitatem, aut potentiae quantitatem, sed quod Deum timeant, avaritiam odiant, justitiam sitiant, et zelo ferveant animarum.

Nec modicum nostrum movet affectum ut, cum Ecclesiis supra modum officiat indignitas ministrorum, summa sollicitudine vigilare curetis, cum super dignitatum vel praebendarum collatione vestram [Col. 0464A] continget requiri providentiam, ne quis indignus irruat in patrimonium Crucifixi. Cum autem felix terra, felicis redemptionis origine, conversatione ac sanguine Christi consecrata, quam Christiana devotio praecipue venerari tenetur, tantis, sicut oculata fide novistis, perturbatur nationum incursibus, abominationibus polluitur, desiderio desideramus quod ad ipsius liberationem vestrae sollicitudinis vires accingatis. Illud autem olim illustre imperium Constantinopolitanum nunc graviter desolatum, quis affectare non debeat, ut, vestra providente prudentia, consolationem recipiat opportunam? Siquidem et honoris vestrae considerationis, et commoditatis communis aemulatione affectare debemus, ut qui promotione divina universali praesidetis Ecclesiae, [Col. 0464B] circa omnium Ecclesiarum informationem ac reformationem assidue vigiletis. Confidimus autem in Domino, et speramus quod sicut de virtute in virtutem, et de honore in honorem divinitus sublimati secundum ipsorum exigentiam lucere curastis, sic ad apostolicae sublimitatis apicem evocati subjectas Ecclesias illustrare ac inflammare curabitis, ut non sit, qui se abscondat a vestro lumine et calore, relicturi talia post decessum vestrum vestigia sanctitatis, quod terra nativitatis vestrae, quae de felici jucundatur origine, de felici fine poterit felicius in Domino gloriari. Demum paternitatem vestram ex speciali confidentia requirimus et rogamus, quatenus nos et familiares nostros, et statum regni nostri in sermonibus et orationibus vestris specialiter habere [Col. 0464C] dignemini commendatos.



EPISTOLA CLXIX. AD REGINAM QUAMDAM.

ARGUMENTUM.---Consolatur reginam lugentem de morte filiorum.

Salutem et felicem dierum longitudinem cum votivae salutis et gaudii incremento.

A praesentis mundi exordio rerum Creator omnium, licet rebus ipsis naturas indidit varias, in hac tamen conditione concludi voluit universas, ut et mobilitati et corruptioni subsisterent, et tandem defectui subjacerent, sicque reducerentur cuncta in nihilum, quae de nihilo primordialiter processerunt. Hinc est, quod ipsi amoenae luci diei noctis succedit tenebrositas, [Col. 0464D] prosperitati annexa est tribulatio, stabilitatem variat mutabilitas, illudit felicitati adversitas, gaudium doloris aculeus vulnerat, et mors demum de praesenti reportat vita triumphum. Haec quippe regula, quae nullam exceptionem recipit: haec est summi conditoris voluntas immobilis. Haec est, quae nec summas dignitates, nec immensos potentatus excipit, sed

. . . . . Sceptra ligonibus aequans,
omnibus aequa, omnes in hoc efficit coaequales. Ferenda est igitur aequanimiter lex communis, et illius depositioni parendum humiliter, cujus consiliarius nemo fuit, qui etiam ut hanc nobis non parcendam ostenderet, ipsam proprio Filio non pepercit. Quid est ergo quod de multorum talium transitu glorioso [Col. 0465A] doloris irremediabiliter singultuosos gemitus, tristia lamenta, dolorosas voces, et amaras lacrymas, prout intelleximus, emittitis incessanter? Equidem animus magnificus, nobilitatis titulus, prudentiae modus talia nec approbant, nec admittunt. Rogamus itaque sublimitatem vestram precibus quantis possumus, et in Domino Jesu obsecramus, quatenus praedictas anxietates, pusillanimitatis filias, penitus deponentes, ad ipsum Dominum corporeos et mentales oculos dirigatis, ipsum in omnibus operibus suis toto mentis ardore totoque studio collaudando. Nam etsi doletis carnaliter, quia tantos, tam sublimes, tam magnificos amisistis, regratiari potius debetis Altissimo, et jus clementiam collaudare, quia ipso praestante, habere tales, ut praedictum est, meruistis. Attendatis etiam [Col. 0465B] diligenter, quod quidquid habemus, a Deo mutuum est, non donum; deposuit enim, non dedit, quaecunque sub ipso beneficia possidemus. Agamus ergo de usu gratias, et reddamus, cum repetierit, non ingrati, sed ut ad gratias vos obnoxios recognoscatis iterum pro felici copia liberorum, in quibus, si bene advertitis et gaudiorum vobis adest materia, et multa insuper restitutio amissorum.



EPISTOLA CLXX. AD REGINAM QUAMDAM.

ARGUMENTUM.---Hortatur reginam ne plus aequo lugeat ob mortem regis Arragoniae.

Tibi forsitan profuit hactenus ignorasse mortem regis Arragoniae, et tantum temporis subripuisse [Col. 0465C] dolori, sed nobis quidem obfuit manifeste, quia doloris gladium, qui nostram in ipsius morte sauciavit animam, tecum sentire cogimur. Iterato etiam vulnus, quod ipsa temporis diuturnitate obduxerat cicatricem, redivivis hians suspiriis reviviscit. Quid enim prodesset hortari, ne tam acerbo vulnere sauciata non doleas, cum dolore non careat plaga recens, aut suadere, ne fleas in funere tam deflendo, cum ipsi nostras in ipsa doloris recentia nullatenus potuerimus, et adhuc in hujus memoria vix possimus lacrymas continere? Habet quippe dolor, sicut affectus caeteri, leges suas, quae nullius imperium patiuntur; et quemadmodum quemlibet viventem pallore timor, et verecundia rubore perfundit, ita vis doloris intimis inclusa praecordiis ad exteriora nullius [Col. 0465D] imperio retardata prorumpens se ipsam per lacrymas erumpentes effundit. Sic patriarcha Jacob credens filium suum Joseph a bestia devoratum dies multos continuavit in luctu [48 1Kb] . Sic Job [49 1Kb] exemplum patientiae singularis in natorum acerba morte expressit scissione vestium vim doloris. Nunc igitur persuadere intendimus, ut quasi fortior in supradictis in tanta dolendi materia dolorem prorsus excludas; quia te modum habere volumus in dolendo, ac ipsum Job, de quo jam praecessit mentio, imitari; qui, postquam doloris vehementiam expressit, [Col. 0466A] sicut praemissum est, continue beneficia memorans Creatoris, et humiliter divinae obsequens voluntati: Si bona, inquit, suscepimus de manu Domini, mala quare non suscipiamus [50 1Kb] ? Et tu, qui multa bona de manu Domini etiam largiflue suscepisti, cur igitur indignaris, si dulcia tot amaritudo respersit? an ignoras, quod peregrinatio est vita hominis super terram? Et, sicut in longo peregrinationis itinere, nunc est pulvis, nunc lutum, nunc serenum, nunc pluvia; ita modo spes, modo timor, modo dolor, modo gaudium in hac vita [51 1Kb] . Denique, quid potes dolore supervacuo proficere, nisi affligere temetipsam, et subditorum tuorum animos consternare? Ecce David regis tibi referimus exemplum, ut regina regem prudenter imiteris; [Col. 0466B] qui servientibus suis admirantibus, quod cum filius suus adhuc viveret, jejunabat et flebat; postquam autem fuit mortuus, comedit lota facie, et respondit, inquiens: Dum adhuc viveret, jejunabam et flebam, si forte donaret Dominus illum mihi; nunc autem quia mortuus est, cur jejunem? nunquid potero eum amplius revocare? Ego ibo ad eum, ipse vero ad me non redibit, consolatusque est [52 1Kb] rex facto et verbo hujusmodi se et suos. Et tu ergo, filia charissima, consolari te ac tuos incipias his exemplis, non deficiens, sed proficiens, cum a David corriperis, ne sic dejiciaris praeteritorum memoria, quod praesentium jucunditatem amittas, sed in te fiduciam potius erigas futurorum, pensans quam [Col. 0466C] transitoria sit et caduca gloria temporalis, ut illam, quae finem non habet, sollicita studeas promereri.



EPISTOLA CLXXI.

ARGUMENTUM.---Quemdam consolatur moerentem ob mortem multorum

Contra casus mundi, tam varios quam amaros, contra insultus pestiferos, quibus humana conditio affligitur incessanter, cujus cithara in luctum convertitur, quam mortis insidiae lacerant, quam errores angustant, et quam respirare non sinunt, arma patientiae oportet assumere, tot adversa mansuete sufferre, et beneplacitum Dei, ad cujus nunc nutum orbis concutitur, et universa tremiscunt, non solum patienter, sed cum gratiarum actionibus tolerare. [Col. 0466D] Sane, etsi rumor amarus, rumor anxius et absynthio plenus super casu, nec non occasu talium circumquaque diffusus materiam ploratus accumulent, et cordis interiora compungant, tamen aggravatam manum Domini prudentis est animi cum modestia tolerare, ne desiderando contrarium, convincatur nolle, quod Altissimo placuit, et quod Dei judicium ordinavit. Prudentiam igitur cordis vestri, quam circumspectam scimus, quam in prosperis non elatam, quam in adversis non depressam pro certo cognovimus, duximus exorandam, [Col. 0467A] quatenus occasum talium, quos de mundi miseria transtulit gratia Creatoris ad regnum, tam forti animo toleretis, quod patientiae munus muneretur in vobis.



EPISTOLA CLXXII. [A. D. 1189.]

ARGUMENTUM.---Acerbissime deplorat infaustam mortem Friderici imperatoris, dicti Barbarossae.

Rumor terribilis, et horribilis, et nefandus nostris et aliorum auribus nuper inculcatus, omni bicipiti gladio penetrabilior nostri cordis vitalia sic acerbe, sic medullitus, sic lethaliter sauciavit, quod vix speratur antidotum, vix restat vivendi fiducia, vix spes aliqua subsistendi. Audivimus enim, et in ipso pene auditu defecimus prae dolore, [Col. 0467B] quod illa imperii columna immobilis et regni Apuliae stabile firmamentum, ille Lucifer matutinus omni micanti stella micantior; ille, inquam, ingens chrysolithus omni jaspide et lapide pretiosior, Fredericus videlicet noster serenissimus imperator sui fati diem, proh dolor! clausit extremum. Ad cujus obitum universis ejus fidelibus, et praesertim regnicolis, qui tuo praesidio defensante inconcussae pacis quiete vigebant, quasi sol et luna, et universa coeli luminaria tenebrescunt, dum illud lumen lucidissimum obturatur, quo ubilibet coruscante, hactenus nullius erroris vel horroris offendiculum timebatur. Heu! quid agimus, ad quem confugimus, cujus praesidia praestolamur? Quis fiet [Col. 0467C] amodo grande praesidium? Quis regnicolis mite levamen? Quis gentis Apuliae tuta defensio? Occubuit enim leo fortissimus, cujus facies inclyta, cujus praepotens dextera feroces terrae bestias deterrebat, et rebellium colla sibi subjiciens ubique terrarum monstra placabat. Plangite igitur, regni fideles tanti principis praesidio destituti; ululate, juvenes; plorate senes, nuptae ac virgines cum ephebis. Nam vitae vestrae dux et regimen, vita et salus, lux et defensio, tutela et virtus, ancora spei, refugium et auxilium, heu! mortis imperio subjugatur. Heu! heu! importunae mortis protervitas effrenata, et effrenis praesumptio sororum triplicium vitae hominum fila trahentium, quae sumptis a parcendi vocabulo suis nominibus antiphrastice [Col. 0467D] ponuntur, cur saltem in tanto principe vera sibi nomina non asciscunt, ut illius capitis saluti praeessent, quod mille damnandis capitibus jam pepercit? O mortalium miranda conditio, et, si fas est dicere, conditio deploranda, dum mortis imperio curvantur imperia, et ejus jugo colla nobilium subjugantur, quorum dominio pauperum ac divitum, debilium et potentum capita supponuntur. Hoc tamen divina creditur providentia definitum, ut sicut est similis cunctorum nascendi conditio, ita similis finis et interitus universis et singulis subsequatur. Quia igitur de tanto et de [Col. 0468A] tam irrecuperabili damno fere inconsolabiliter est dolendum; multorum mentes ita sunt in dubio positae, quod incertum est eis de facto guerrarum et pacis quid fieri debeat in futurum, cum domini imperatoris haeredibus existat non impotens adversator, qui totis, ut creditur, viribus nititur contra eos mala malis quotidie, si praevalet, cumulare. Hinc est quod dilectionem vestram, de qua plene confidimus, exoramus, quatenus vos, ad cujus notitiam curiae secreta perveniunt, et aliquorum consilia revelantur, si quid potestis conjicere de futuris, quod jucundum esse debeat, aut damnosum, nobis vestris litteris enodetis, ut juxta quod nobis possibile fuerit, securiorem viam in dubiis eligamus. Nam jacula, quae ab hostibus [Col. 0468B] jaciuntur, si praevisa fuerint, minus inferunt laesionis.





EPISTOLA CLXXIII. AD EPISCOPOS SUFFRAGANEOS ET ABBATES.

ARGUMENTUM.---Archiepiscopus Rothomag. auxilium episcoporum et abbatum implorat, ut pontificis Romani inopiae subveniant.

Rothomagensis archiepiscopus suffraganeis et abbatibus salutem.

Novistis, et in fines terrae credimus exivisse, quantis turbationibus et pressuris Romana Ecclesia diutissime sit vexata. Credimus in communem notitiam devenisse, qualiter dominus papa pro tuitione ecclesiasticae libertatis se ad omne discrimen objecerit, [Col. 0468C] Ecclesiaeque Dei persecutionibus commoriens incessanter sit afflictione propriae personae, et debitorum onere praegravatus. Clamat itaque ad vos vestra mater Ecclesia sumptibus importunis exhausta, plenamque reportans de vestra largitione fiduciam, postulat ut in vestra consolatione respiret, pro quibus desolatam se sentit et moerore confectam. Sane schismaticae potestatis procella jam pro parte detumuit; jam portum securiorem naviculae Petri promittit aura clementior, si pacis opportunitati, quam Deus obtulit, obsequia vestrae liberalitatis aspirent. Efferatam siquidem Romanorum malitiam, et inexplebilem pecuniae sitim domini papae munificentia et consilio toties expugnatam succubuisse certa relatione comperimus. Nec ad [Col. 0468D] omnimodam pacis et securitatis plenitudinem quidquam deest, nisi ut dominus papa sumptibus exinanitus immensis, sibi et suis victualium sufficientiam de vestra largitione restauret. Bene valete.



EPISTOLA CLXXIV. AD DOCTORES ACADEM. NEAPOLITANAE.

ARGUMENTUM.---Lamentatur de obitu M. Walteri professoris grammatices.

Sedentibus super aquas amaritudinis in salicibus organa suspendentibus Neapolitani studii doctoribus universis magister P. solamen sancti Spiritus, et [Col. 0469A] illam, quae omnem sensum exsuperat, pacem Domini nostri Jesu Christi.

De saeculo nequam, et valle miseriae ad scholas florentis patriae, ubi garrulitatis improbae nullus auditur tumultus, illius vocatione, cujus imperium in coelo et in terris et in omnibus extenditur creaturis, grammaticorum eximius consocius noster et frater, M. Walterus noviter evocatus, ab oculis nostris pertransiit velut umbra, imo evanuit; ad cujus transitum studii Parthenopes obscuratus est sol, et luna versa est in eclipsin. Nam ars grammaticae, quae lunae vocabulo designatur, privata decoris radiis tristis sedet in tenebris, et habet, unde suum possit reiterare dolorem, duobus maritis tam modico tempore viduata. Nondum praecedentis et [Col. 0469B] recentis doloris sanata sunt vulnera, et sic calamitati calamitas, et tempestas additur tempestati, dolor doloribus, et vulneribus vulnera inferuntur. Mirum in modum hic est ordo praeposterus et turbatus; quia naturaliter magistrum sequitur discipulus; hic autem magister est discipulum subsecutus, et hoc ideo, quia mortis irregularitas de suo more perverso pervertit ordinem; quae praeponenda erant postponit; praeponit e contrario postponenda. Proh dolor! vitis frondosa quam subito aruit, cujus fructus exuberarat ad plenum. Nam in multitudine filiorum, quos genuit indefessus ille uterus magistralis, cunctis praevaluit, et tanquam cedrus Libani superexcrevit, cui non sunt adaequatae virgultae de [Col. 0469C] deserto. Ipse quidem fuit alter Joseph in terra Aegypti [53 1Kb] , cui omnes inviderunt potentes, quem saeva bestia devoravit, videlicet mors, quae per aphaeresim cunctis aufert mortalibus caput, et a membris dividit et scindit; in cujus decisione vos, qui floretis in cathedris, tanquam multorum capita plena oculis retro respicite, et diligenter attendite quantum sit tenuis et fragilis gloria singularis; quae est quasi quidam vapor ad modicum durans, fenumque quod mane florescit, vespere decidit et arescit. Ad tutelam igitur bene vivendi, doctores inclyti, subtracti magistri, per illam syncopen a qua nullus grammaticus excusatur, statum et transitum reciprocantes in vobis, unum efficax per locum a simili colligite argumentum, similiter istud [Col. 0469D] iter currere, quod vester socius praecucurrit; cum de similibus idem judicium habeatur.



EPISTOLA CLXXV. AD AUDITORES GRAMMATICES. Ejusdem est argumenti cum superiori epistola, deplorat enim mortem professoris grammatices.

Vagientibus in cunis adhuc artis grammaticae, natisque recens discipulis, quilibet homo, qui sequitur veritatem, vitam bonam et exitum meliorem.

Quia materia ita se habet, quod ab amaritudine sumat exordium; nec dolorosa possunt sine animi [Col. 0470A] perturbatione narrari; non miremini, si anxietate quadam et oratione singultuosa vobis scholaribus, qui habitatis orbem, a mari usque ad mare, praecipue filiis, quos in dolore peperit mater ars grammatica, dura nimis et amara praesentibus nuntiamus. Est enim quod non sine dolorum aculeo dicimus, grammaticae artis noviter exstincta lucerna, et desiccatus est fons irriguus, frugifer Euphrates magistri N. qui non ab infimo positivi, sed ad superlativi nomine meruit derivari, cum super se nullum habuerit ascendentem; imo sicut aquila transcendit omnia genera pennatorum, vir potens in opere et sermone; rara in terris avis, quae sine pluralitatis consortio meruit dici singularis. Ad cujus transitum, velut sole petente occasum, tenebrae [Col. 0470B] factae sunt super universam faciem terrae. Nam ipse solus de tenebrosis et confusis Prisciani tractatibus educens lucem purgavit tenebras; ipsius veterem et antiquum Donatistam compescuit, et apostatam reformavit, et quasi de caligine montis Sinai alter Moyses legifer, a Deo et non ab homine sibi scriptam grammaticam hominibus reportavit, in qua sub tali et tanto artifice, non solum prima, sed artes quoque caeterae pariuntur. Unde quid facient parietes, cum corruit fundamentum? Quid infelix grammatica orba parente suo? de quo completum est illud propheticum: Vox in Rama, hoc est in excelsis, audita est, ploratus et ululatus multus: Rachel plorat maritum suum, et non est, qui consoletur [Col. 0470C] eam ex omnibus charis suis [54 1Kb] . Nam quis similis sibi, ut suscitaret Dominus spiritum suum per aliquam pythonissam, ut loqueretur vobis ad tempus magister magistrorum ille doctissimus, qui ducebat alios in stuporem? Verum, quia omnes morimur, et sicut aquae quae non revertuntur, dilabimur, ac testante philosopho [55 1Kb] , crudelitatem fati aequalitas consolatur, moerore deposito, qui talem et tantum dilexisti auctorem, ad ejus obsequia concurratis, orantes pro illo doctore mirabili: qui et a mane usque ad vesperam clamavit, sicut pullus hirundinis, et meditatus est, ut columba, ponendo animam pro scholaribus docendo desiit, et docuit desinendo.



EPISTOLA CLXXVI. AD JURIS CIVILIS PROFESSORES.
[Col. 0470D]

ARGUMENTUM.---Deplorat obitum eximii cujusdam professoris juris civilis.

Juris civilis professoribus universis P. salutem, et attendere ultimum ante primum.

Amaritudo amarissima [56 1Kb] , et materia concreta doloribus humanis noviter mentibus occurrerunt. Nam unicus et singularis homo, in quo, velut in suo proprio, leges convenerant et vivebant, eloquentiae tuba, consilii plenitudo, vox populi, ad finem et in fine optimus persuasor omnium excellentissimus [Col. 0471A] Jacobus de Regione [(6) 1Kb] , Jesu Christo vitalem spiritum resignavit, et attrita est nimium repente gloria vultus ejus. In cujus occasu non solum Lombardia sole privata suo, verum etiam maxima pars viventium continuis lacrymis ingemiscit et doloris gladius multorum viscera perforavit [57 1Kb] . Nec immerito, cum ipse quasi legifer et supremus doctor, de praescriptis juris codicibus sensus informarit informes, et quasi adhuc vivens informare non desinit, quia licet, ut homo, desierit, non tamen desinit ut magister; quia mortuus ipse docet, quantum sit appellatio mortis difficilis et violenta, quia resistentia nulla ei fieri potest, quia ex modo necessitatis omnem superat syllogismum, exceptiones non recipit, dilationes aliquas non [Col. 0471B] attendit. Verum, quia mirabilis est ista regula mortalium, nunquam fallitur, et omnes fallit, fallacia videlicet veridica, quae in credentia non habetur. Ipsa quidem est laetitiae nebula, tristitiae genitrix, dilatatio lacrymarum, universae carnis exterminium, et singularium destructiva. Ideoque, viri prudentes, in doctore mortuo prudenter addiscite quidquid possit, et quantum fortior exstat angelis; et diligenter attendite, quod legum facundia mortis imperio non resistit.



EPISTOLA CLXXVII.

ARGUMENTUM.---Monet quemdam ne vita defunctum immoderate deploret.

Proprio Filio suo Dominus non pepercit [58 1Kb] , ne [Col. 0471C] jus causae communis gloria et humana natura exceptionem haberet, quae a mortalitate primae corruptionis egressa moriendi necessitatem incurrit, et ideo naturae debitum reddere licet et decet, quia scriptum est: Fili, in mortuum produc lacrymas [59 1Kb] . Sed vestrae non debent a Salvatoris lacrymis discrepare, si estis Salvatoris amici, qui non pro morte Lazari, sed pro ipsius revocatione ad miserias temporales planxisse dicitur [60 1Kb] et luxisse. Qui enim ultra debitum naturam impugnat, non naturam, sed naturae impugnat auctorem; nec est tutum illi inferre injuriam, qui nemini novit inferre eam. Videte igitur et cavete, ne terreno affectui, et postmodum perituro cedat aeternus et salutaris affectus. Ideoque sinceritatem vestram monemus et hortamur [Col. 0471D] attente, per apostolica scripta mandantes, quatenus ob reverentiam Dei et vestram, omnem tristitiam deponentes, gaudeatis in illo, qui coelestis profunditate consilii disponit et ordinat, vocat et revocat subjectas suae providentiae creaturas; qui affectibus paternis et patriis filios corrigit, et ad vitam disponit aeternam; attentius provisuri, et in sacramentorum suffragiis, aliisque operibus pietatis, [Col. 0472A] quod perire non potest, et aeternum est sine fine vivens. Unde sancti viri Job consolationem memoriae commendate, post rerum et filiorum amissionem dicentis: Dominus dedit, Dominus abstulit: sicut Domino placuit, ita factum est: sit nomen Domini benedictum [61 1Kb] .



EPISTOLA CLXXVIII.

ARGUMENTUM.---Consolatio super morte.

Si omnis caro fenum [62 1Kb] , et omnis gloria ejus quasi flos agri [63 1Kb] ; si lunam pallescere, si solem videmus aliquando eclypsari, quid est homo quod ingemiscis lacrymis, mortuo fratre tuo? cur non tacet pupilla oculi tui doloris amaritudinem transfundendo? Nescis quod omne compositum, attestante philosopho, dissolvitur, et praeter angelos omnis occidit [Col. 0472B] creatura? Unde illud propheticum: Homo vanitati similis factus est, et dies ejus, sicut umbra, praetereunt [64 1Kb] ; et quasi vas figuli confringetur [65 1Kb] . Humanum quidem est flere, sed continuare fletus, penitus inhumanum; cum dicat Apostolus: Nolite contristari, sicut et caeteri qui de resurrectione spem non habent [66 1Kb] . Unde Augustinus [67 1Kb] : Non illos amisimus, sed praemisimus, qui de hoc saeculo recesserunt. Est et solatium aliud, quod a mortis regula nullus excipitur:

Aequat enim sceptra ligonibus.
[68 1Kb] Nam pari sententia senes et juvenes, fortes et debiles, potentes et infirmos, divites et egenos involvit. Omne namque quod nascitur, moritur, et nihil est perpetuum sub sole. Magnus est enim [Col. 0472C] Dominus qui mortificat et vivificat, et magna virtus ejus ut possit extollere quod decrescit et sanare, etc.

Cum igitur frater tuus ad regionem sanctorum spirituum transmigrarit, utpote, qui partem habuit in resurrectione prima, desine flere, ne nomen Domini exacerbes, si velis, licet incassum, sententiam mutare. Dominus namque est qui mortificat et vivificat, deducit ad inferos et reducit [69 1Kb] , cujus nutu disponuntur omnia, et suos in tribulationibus consolatur.



EPISTOLA CLXXIX. Argumenti ejusdem.

Vox audita est, ploratus et ululatus multus [70 1Kb] in [Col. 0472D] obitu viri egregii fratris vestri, qui tanto majoris tristitiae reliquit materiam, quanto majori dote natura privilegiavit eumdem, et praerogativo morum spiritualium titulo insignivit. O mors invida, mors amara, quae in eo telam vitae succidit, dum adhuc ordiretur, pulcherrima vite praecisa, palmite non relicto. Scimus quidem causam adesse doloris; modus tamen debet esse dolentis, quia Dominus [Col. 0473A] dedit, Dominus abstulit [71 1Kb] : in cujus manibus mors et vita. Qui enim dedit originem, dedit et obitum, et sic communis est lex tam vitae quam mortis, nec jus mutatur imperio vel favore. Cum ergo usus sit Dominus jure suo, non fecit injuriam, licet videatur manus ejus ad praesens plena fuisse rigore. Caeterum, quia decet, ut voluntati ejus nostros conformemus affectus, consulimus et pro gratia petimus speciali, ut temperato dolore, et fluxu lacrymarum restricto, jam vobis parcatis, consanguineis et amicis existentes consolationis speculum, et confortationis exemplar.



EPISTOLA CLXXX. AD REGINAM QUAMDAM.

ARGUMENTUM.---Consolatur reginam lugentem mortem [Col. 0473B] viri et filii.

In mundi rota volubili constituti, si successus varios sentiant, et ex temporis mutabilitate instabili diversas vicissitudines patiantur, non mirantur, nec stupent, qui recto reguntur judicio compositae rationis. Norunt enim quod nil potest consistere solidum, cujus est sub motu perpetuo fundamentum. Ideoque felici quadam providentia casus volentes praevenire ambiguos, et accidentia futura contemnere, sic dispositioni nobili virtuosae constantiae suos animos statuerunt, ut aequanimiter omnia supportantes, nec minantem fortunam pertimeant, nec congaudeant in prosperis. Haec est laudanda magnanimitas, quae prosperis non extollitur, [Col. 0473C] nec frangitur adversis, sed in omni eventu permanens eadem sufficit ipsa sibi. Sane de talibus partibus, secundum varietatem ipsius, vos rumores audisse credimus plurimos, et inter alios jucundum Christiani exercitus processum, per vestrorum inclytae recordationis domini regis consortis et domini Joannis filii, ne dicamus obitum, sed gloriosum transitum ad superna, multipliciter desolatum. Et, licet serenitatem vestram sic praedictae magnanimitatis virtute possimus dotata praesumere, ac tanto uti judicio rationis, ut hac adversitate irrevocabili ultra naturae debitum non frangatur; charitas tamen, qua vos sincere diligimus, nos cogit credere quod vis doloris virtutem nesciat et tristitiae motus modum debitum non permittat. O [Col. 0473D] utinam non sic agitemini superflui doloris fluctibus! non sic absorbeamini immoderatae tristitiae faucibus, quin attendatis sollicite quod mors nil aliud est quam peregrinationis mors quid sit terminus, finis miseriae, laborum meta, exsilii limes, janua patriae, nativitatis vitae, principium beatitudinis, primitiae praemiorum omnibus, qui in Domino moriuntur!

Cum igitur praedicti Christi pugiles, fidei zelatores pro agone suorum regnorum, prout speramus, stipendia percipiant aeternorum, laetandum est potius [Col. 0474A] de commercio tam felici, ubi pro terrenis dantur coelestia, pro transitoriis sempiterna. Sed et si consolationem velimus temporalem admittere, non potestis totaliter quasi vidua plangere, vel quasi desolata desolationis incommoda deplorare. Ditavit enim vos Altissimi clementia prole multiplici, ut jucunda liberorum numerositate tolerabilior sit unius sublatio, et viri carentiam residua suppleat multitudo. O si mater vestra tanto fuisset tempore potita conjugio, si tot liberorum optato usa solatio, si tot filiorum septa consortio, cessisset profecto doloris materia gaudiis liberorum. Haec itaque diligenter sublimitas vestra consideret, et inutilibus finem ponens lacrymis, ulterius dolore nocuo non adjiciat damna damnis.



EPISTOLA CLXXXI. Argumenti ejusdem.
[Col. 0474B]

Satis credimus, et sine dubitatione tenemus, quod audita morte talis, multi doloris, multaeque amaritudinis calicem suscepisti; sed nec prima, nec sola; quoniam antequam scire debuimus, et priusquam ad te dolor ille perveniret, per nos transitum habuit; fecitque in nobis, quantum secundum Deum licuit rationi. Equidem satis in vivo monstravimus, quantum in morte doleremus, et notavit affectus in amico, quae sequeretur tristitia de amisso. Meritoque inter alios principes saeculares, quos dileximus, illum speciali quadam praerogativa praetulimus in eo quod contra Saracenae gentis perfidiam, [Col. 0474C] tanquam singularis Christianitatis athleta quasi proprium proprii Christiani commune prosecutus est interesse. Porro non est verisimile quod summi liberalitas largitoris non respondeat ejus laboribus recompensatione condigna, cum non sit in retributione difficilis, qui de sola gratia merita supplicum excedit et vota suae abundantia pietatis. Sane nullam fecit injuriam, si usus plenitudine sui juris, spiritum, quem commisit corpori ad tempus, suo tempore revocavit. Quis enim homo, qui vivit, et non videbit mortem [72 1Kb] ? Nonne pulvis in pulverem revertitur [73 1Kb] ? Nonne quasi flos egressus homo conteritur, et fugit velut umbra, et nunquam in eodem statu permanet [74 1Kb] ? Habet quippe humanae conditionis fragilitas debita solvere certa morti. Hinc [Col. 0474D] nescit importunae mortis exactio quidquam de debito humanae relinquere sorti sine differentia discretionis illud extorquens. Caeterum tibi non omnino discessisse videatur, post se illustris indolis filium derelinquens, qui suum pro tempore poterit repraesentare parentem, ut propago respondeat pro radice. Restat igitur ut in eo spiritum consolationis assumas, qui summus est in tribulatione consolator, memor, quod magnus ille rex David amare filium suum flevit aegrotum, sed mortuum non ploravit, ne divinae videretur contrarius voluntati [75 1Kb] . [Col. 0475A] Ut igitur non acerbes Dominum Deum, quae posita es ad regimen aliorum, consoleris alios in teipsa existens praesentibus in exemplum, et posteris in doctrinam. Adhuc illud considerare te volumus, quod quanto plus tuorum visa es destituta praesentia, tanto majorem divina clementia tibi faciet in prosecutione proventum.



EPISTOLA CLXXXII. Argumenti ejusdem.

Cum amarae mortis imperium nullus praesentis vitae hospes valeat evitare, et homo sit corruptibilis et mortalis, debetis, si placet, vestram tristitiam moderari, quam in mente vestra concepistis, de vestri fratris Nicolai obitu. Deus enim nolens ipsum in hoc saeculo praesentis vitae corruptionibus [Col. 0475B] ulterius agitari, revocavit eumdem ad ejus nomini confitendum. Praeterea cum ecclesiastica et divina sumpserit sacramenta, vivit in Domino: Nam beati mortui, qui in Domino moriuntur [76 1Kb] . Quare amicitiae vestrae duxi praesentibus consulendum, quatenus attendentes dictum propheticum: Constituisti terminos ejus qui praeteriri non poterunt [77 1Kb] , quod frater vester terminum mortis non potuit praeterire, vestro dolori finem imponere debeatis, ne, quod a Domino factum est, videamini reprobare.



EPISTOLA CLXXXIII. Argumenti ejusdem.

Inter caeteros flebiles humanae conditionis defectus, [Col. 0475C] incertus et labilis status hominis a mortalibus est potissime deplorandus; in quo dum quisque de conceptu matrum procedit ad partum, et in lucem apertam ex obtruso ventris cubili prodit, innumeris offertur miseriis, et angustiarum vallo nimium angustante circumdatur. Sicque in illo, dum vivit variis mortis expositus casibus, flos factus a die exitus matris suae raro post florem frondescit, rariusque plenam crescit in arborem post frondium venustatem. Nunquid homo et dies ejus sicut fenum, et ut flos agri, sicut legitur, efflorebit [78 1Kb] ? Videtur, inquam, ut fenum, quod est hodie, et cras in clibanum mittitur [79 1Kb] , et ut flos agri; cujus delectabilis pretiositas, et amoenitas florida nimia venti vel aestus percussa uredine ad [Col. 0475D] modicum evanescit halitum. Scio quod nuper acerbae mortis G. nostri tuique consanguinei, luctuosum nuntium omnium nostrum dolore grandi plurimum exacerbavit animum. Dumque casum necis consideramus, qua periit, animae magis in eo quam carnis exitum deploramus, incerti et dubii valde, si in statu salutis ipsum tam rapida rapuit mors, quae tam absorbuit repentina. Verum, quia haec sunt occulta Dei omnipotentis judicia, qui, juxta suum beneplacitum, quando et quomodo vult rationales ab hoc saeculo nequam revocat creaturas, [Col. 0476A] nobilitatem tuam rogamus in Domino, monemus quoque et hortamur attente, quatenus conceptam de subtractione dicti G. excludas a corde moestitiam, et lugere jam desinas, quem reddere nequit vobis singultus lugubris, vel quantalibet lacrymarum pietas; sed super hoc Dominicae potestatis flagello animi consolationem recipias, et Deo, cui sic placuit, benedicens, haec circa ipsum fraterni amoris ostendas indicia, ut spiritu diligas, quem in carne amasti, animam G. juvando quibuslibet virtutis remediis et suffragiis charitatis.





EPISTOLA CLXXXIV B. DUCISSAE GLIRIGEOTI AD THEOBALDUM COMITEM.

Domino et fratri suo comiti THEOB., senescallo [Col. 0476B] Franciae, B. ducissa GLIRIGEOTI, quondam uxor, salutem.

Principatus nomen amittere promeretur qui a justo judicii declinat tramite, praesertim cum idcirco Deus posuerit in terra principes, ut recto definiant et decidant examine quod ad eos pervenerit quaestionum. Sicut mihi nuper auditum est, Guido de Bonavalle fidelem meum Jo. de Alludia de homicidii reatu impetit et intendit convincere, si qua via possit. Quocirca fraternitatem imploro praesentibus ut praedictus Joannes propitium in hac causa vos habeat: adeo ne queratur indebite se tractatum.



EPISTOLA CLXXXV. Responsio quaedam exsecutoria.
[Col. 0476C]

Non est leve defendere reatum hominis, quem communis opinionis auctoritas infamat, et impetit, et incusat. Charitatis vestrae recepi litteras, ut fidelem vestrum Jo. nomine sic in sua justitia confoverem, ne adversus eum iniquitas et injustitia praevaleret. Petitioni vestrae consensi quod potui, sed praefatus ille destituit aequitatem, et audire judicium recusavit, qui se novit judicio condemnandum. Interiorem siquidem habebat judicem, et illius judicio secessit a causa, nec humanum judicium exspectavit.



EPISTOLA CLXXXVI. Commendatio tutelae.

Conservare fideliter amici depositum, aequitatis [Col. 0476D] auctoritas et amoris ratio nos compellit. Cum a vestris exirem finibus, et se mihi multorum offerrent studia, totam rerum mearum custodiam charitati tuae committere praeelegi. Unde dilectionem tuam deprecor et exhortor praesentibus ut in rerum mearum custodia te fidelem velis eatenus exhibere quod multorum gratia dignum te facias et favore.



EPISTOLA CLXXXVII. Responsio.

Cum amicis nostris promissio nos astringit, justa [Col. 0477A] confundimur erubescentia, si promissa non ducimus ad eventum. Cum tuarum rerum recepi custodiam, promisisse tibi me fateor et recordor universa mihi commissa fideliter et in bona custodia servaturum. Non recedam a pacto quod tecum habui, nec res tuae, si potero, sustinebunt in aliquo detrimentum.



EPISTOLA CLXXXVIII.

In ministros Dei saevitiam exercentes, et in suis sceleribus obstinati, supremi judicis iram exacuunt et in suam exasperant ultionem. Offendistis autem in summo pontifice tutorem pontificum et summum vindicem; qui ad tempus sustinet excessus hominum et offensas non praeterit impunitas. Scitis autem quod praesumens offendere ministrum cujuslibet, [Col. 0477B] offendit et dominum, et si nostra curatis admittere consilia, maturate deponere Pharaonem.



EPISTOLA CLXXXIX.

Omni excessui fenestram aperit, qui quod vovet injuriae licere permittit. Appellatur simplicitas in rege remissio, cum sit ejus excessum corrigere, non habenas excessui relaxare. Alexander ille quem papam dicitis, in personam nostram admisit indebita, quae plectenda censuimus ex regni consilio, non remissae simplicitatis modestia sustinenda. Nobis tamen consulitis ut a tali vindicta de caetero desistamus, etsi majus eo velletis consulere crederemus.



EPISTOLA CXC. Responsio.
[Col. 0477C]

Non est nostra justitia quae potentis personam considerat et ut votis ejus deserviat inclinatur. Si tyrannus imperatoris furorem exercuit in Romanam Ecclesiam, et furoris gladium in eam exercuit, nunquid ei nocere necesse est; ut a sua desistat saevitia? Nunquid est dignius ut qui scelus praesumit admittere, supplicantem se praebeat, quam ab eo qui patitur admittendi de venia supplicetur. Aequitatis vigor et ratio postularet ut qui sanctam lacessere praesumpsit Ecclesiam, ipse quoque de venia supplicaret. Verum sicut tuae testantur litterae, poenitentem animum imperator induit et contritum: sic poenitentia perorat ad veniam quod excessus praeteritos ei remittimus, et amoris sinum et [Col. 0477D] gremium aperimus.



EPISTOLA CXCI. Amicus amico salutem et hoc totum quod ipse est.

Parum confert venustas eloquii, quae petentem non provehit ad petita, nisi preces sint pretio coloratae, super tuae petitionis sollicitus implemento laboravi quod potui; sed roganti parum licere permittitur, si pro eo donorum auctoritas et interventio non perorat. Et quid plura? Repulsam sustinui, quia manus agebat vacua, cui nil conceditur obtinere.



EPISTOLA CXCII.

Viris potentibus in arcto positis ut fideles sui subveniant, ad eorum contraria propulsanda, sacramenti praecipit et hortatur religio, rebus semper in [Col. 0478A] omnibus observanda. Contumacis regis Anglorum audacia regnum nostrum aggressa est; et de nostris quosdam inclusit in oppido nihil minus quam tale quid exspectantes. Improvisus quidem inclusit improvidos, et ut nobis illorum aperuit littera, provideri sibi desiderant festinanter. Cujus audaciae proponentes occurrere fidelitatem tuam praesentibus admonemus, ut collecta militia nobis Parisios offerri festines. Eum enim retundere multam nobis accedet ad gloriam et perennis eum sequetur confusio, si conatus sui se viderit impotentem.



EPISTOLA CXCIII. Responsio. Salutem et obsequium.

Quos communis injuria irritare non metuit, excitari [Col. 0478B] debent communiter ad vindictam. Ex quorumdam relatu didiceram, et relatui nolebam fidem apponere, quod de vestris munitionibus unam rex Anglicus obsedisset, sed debere me credere non credebam quod hic esset audacia praesumptionis. Si praescissem id antea, quod et modo scire non audeo, qui ducaturus in tempore locus fuit, novum rursus in balneum introisset.



EPISTOLA CXCIV. De amore de levi amisso.

Qui re sibi dilecta carere sustinet, et ab ea brevi se jungitur intervallo, se indignum constituit amoris nomine quod mentitur. In amoris nostri principio procellosa maria solebas ingredi, cum et fluctus [Col. 0478C] maris et ventorum saevitia nimis tibi minaciter intonarent. Desaevisse consideras elementa; sed eorum duritiem induxisse te sentio; quod admiror, meretricum, ut video, te decepit astutia, novus amor blanditias interjecit, et te nimis invenit volubilem, quem eventum nullo credideram immutandum. Satis mihi contraria promittebam, sed incassum sibi promittit quispiam, quod est in sortis alea constitutum.



EPISTOLA CXCV. [A. D. 1219.] De captione Damiatae.

Sanctissimo Patri ac domino H. Dei gratia summo pontifici, A. patriarcha, Jo. rex Jerusalem, [Col. 0478D] bucon. Nichol. arch. p. Alban. J. Acconen. . . . . epi. hospital. Sancti Joannis, templi. hospital. Alamannicorum magr. de eeucado commertar. Savari de Maloleone de Jovis villa. E de Castro consules comitatuum, salutem et subjectionis cum reverentia famulatum.

Exaudivit Dominus de excelso sancto suo voces servorum suorum, non permittens tot expensas apud Damiatam a Christianis factas ita inutiliter fieri, et tantam Christianorum stragem relinqui. Sed in his nobis misericorditer providens ac clementer in parte magna nostrum desiderium adimplevit. Cum enim propter multiplicem sui defensionem nec per terram nec per aquam posset manifeste capi civitas Damiatae nec virtute nec probitate [Col. 0479A] alicujus; sed solius Dei dextera pugnante pro nobis, impugnantibus omnibus de exercitu praeter illum, qui quantum ad studium communis negotii pertinet procuravit, Non. Febr. intempestae noctis silentio furtive, imo potius miraculose capta est civitas Damiatae: ita quod nullus de nostris in captione illa exstitit interfectus, nec etiam leviter vulneratus. De Sarracenis vero tot ceciderant in ore gladii, quod etiam nobis displicuit admirari. Tamen et alii Sarraceni majores ad quamdam munitissimam turrim confugerant usque meridiem, nec reddere voluerunt, sperantes quod soldani Babylonis et Damasci in castra nostra insultum facerent; et si contingeret Christianos succumbere, ipsi per turrim illam civitatem reciperent, ut sperabant. [Col. 0479B] Sed totus exercitus noster praeter paucos qui civitatem invaserant adeo plene cucurrerunt ad litias et fossata quae inter nos et Sarracenos facta fuerant ad munitionem castrorum nostrorum, quod Sarraceni nullatenus in castra nostra irruere ausi fuerant. Facto autem mane in die Martis: cum tunc primum intellexissent soldani quod civitas capta esset, laniatis vestibus et injectis unguibus in capillos, amarissime flentes nec de succursu civitatis, sed de fuga post cogitarunt, timentes ne exercitus noster faceret insultum in eos. Nunc autem ex quo Dominus aperuit nobis portam Aegypti, sanctitati vestrae flexis genibus supplicamus et petimus, et per effusionem sanguinis [Col. 0479C] Christi obsecramus, quatenus maturatum consilium tam hominum quam pecuniae transmittere studeatis, scituri pro certo quod populus Christianus in multitudine veniet expugnaturus civitatem Cairi: facile satis erit partem Aegypti residuam obtinere, et per consequentiam regnum Hierosolymitanum, quod ad praesens per Aegypti subsidium retinent, ut gravius periculum evitetur, et ad inquisitionem Aegypti securius procedatur; imperatorem venire compellatis, prout nobis saepissime promisistis; et alii cruce signati similiter compellantur exsequi vota sua, votorum redemptione cessante de quo nullum sentimus commodum; sed de redemptione hominum sustinemus evidentissimum detrimentum. Utrum autem vicesimam, [Col. 0479D] quae ex generalis concilii consensu ad terrae sanctae subsidium specialiter fuerat deputata, licuerit vel decuerit quod non expedit ad alios usus converti vos ipsi videte. Datum Damiatae III Idus Novembris.





EPISTOLA CXCVI. CONGRATULATIO SUPER CAPTIONE DAMIETTAE. [A. D. 1219.]

HONORIUS episcopus, servus servorum Dei, universis Christi fidelibus per Turonensium provinciam constitutis, salutem, etc.

[Col. 0480A] Exsultet in Domino suorum turba fidelium et in vocem benedictionis gratiarum et laudis laetabunda prorumpens, cum Apostolo dicat: Benedictus Deus, etc., qui nos in omni tribulatione consolatur [80 1Kb] . Nimis quidem natus est sibi soli, nimis intentus est propriis, nimis negligit communem causam populi Christiani, qui diebus istis in mentis angustia et tribulatione non fuit: cum sciret Christianum exercitum civitatem Damietae magnam et munitissimam obsedisse, in ipso quasi medio paganismi, ubi a fidelibus aliis tanto terrarum maris et vallis intervallo divisus, et ab infidelibus ex omni fere parte circumdatus non tam obsidens dici poterat quam obsessus. Cujus vestrum animus ad dubium non pendebat et pavebat eventum, non [Col. 0480B] tam pro singulorum salute sollicitus quam pro universo exercitu spe ac timore alternante suspensus, imo quis ipsius non obliviscebatur exercitus, quis ejus recordabatur periculi pensans sub quanto staret discrimine, quamve tenui filo penderet honor totius populi Christiani? Profecto in eo erat statu res posita, ut idem exercitus de viribus suis jam omnino diffideret: et memor magnalium quae divina potentia pro fidelibus suis facere consuevit de ipsius sola miseratione speraret. Unde ipse qui de sua sperantes misericordia non relinquit, qui prope est omnibus in veritate invocantibus nomen ejus, qui suos in tribulatione dilatat, ut cum se consumptos putaverint velut Lucifer oriantur Ecclesiae, [Col. 0480C] ecce in eorum manibus tam mirabiliter quam misericorditer antedictam tradidit civitatem non solum thesauris, sed etiam victualibus longe plus spe et opinione repletam. Et ut hujus rei gloriam evidenter nomini suo daret, nullus Christianorum in ejus captione interiit, aut etiam lethale vulnus accepit, sicut venerabilium fratrum nostrorum, P. Albanensis episcopi et apostolicae sedis legati, cujus ministerio Deus potissimum uti voluit in hoc facto, necnon patriarchae Hierosolymitani et regis et fratrum Hospitalis et Templi ac domus Teutonicorum Hierosolymis litterae nobis missae liquide manifestant. Et ut manifesto divini favoris laetarentur et confortarentur indicio, cum timerent ne ipsis civitatem intrantibus [Col. 0480D] circumstans Sarracenorum exercitus castra invaderet, eorumdem fluvius divino nutu adeo inundavit subito, ut inaccessibilia reddiderit castra ipsa; et manifeste patuerit quod pro Christicolis contra insensatos ipsa elementa pugnarent [81 1Kb] , pluribus miraculis aliis ibi factis, quae longum esset per singula enarrare. Psallite igitur Deo nostro, psallite regi nostro, psallite [82 1Kb] . Psallite quidem, sed utique sapienter, non elatione tumidi, sed humilitate devoti, recognoscentes prudenter et humiliter confitentes quod non manus humana, sed Dominus fecit haec omnia, ut qui [Col. 0481A] gloriatur in Domino gloretur [83 1Kb] , eique laudes et gratias factis per singula opportuna loca processionibus solemniter exsolventes. Porr cum Dominus fecerit nobiscum signum in bonum, cum tantum nobis ostium aperuerit, nunquid deerimus gratiae suam nobis dextram porrigentis, qui memor est improperiorum suorum quae fiunt a Sarracenis insipientibus, tota die exsurgens judicare coepit causam suam et inimicos suos terribiliter dissipare. Nunc certe, nunc tempus est de somno corporis exsurgere [84 1Kb] , nunc necesse est athletis nostris existentibus ibi succurrere festinanter et idololatris a Dei facie fugientibus toto conatu, totis viribus, toto posse rerum et personarum instare, dum recenti adhuc vulnere trepidant: dum ex captione [Col. 0481B] civitatis praedictae, quae caput et robur Aegypti fuerat, consternati, nullum locum sibi contra Christianorum, imo contra Christi potentiam tutum putent. Denique nunquam subventione amplius indiguit exercitus Christianus, cum nequaquam sufficiant et praedictam incolere civitatem et procedre ad alias impugnandas, sine quibus cum illa teneri a Christianis non possit, non restat nisi aut eam cum tanta gloria conquisitam ignominiose desere, aut circumstantes expugnare virliter et Christiano nomine praeeunte Deo feliciter subjugare. Nos quidem futuris praeterita coaptantes, illa vademur tempora intueri, quibus Machabaei sancta sua profligatis gentibus cum magna populi [Col. 0481C] sui laetitia restaurarunt [85 1Kb] ; et de divinae pietatis abundantia confidentes speramus quod modernis temporibus haec in populo Christiano debeat laetitia innovari. Monemus igitur universitatem vestram, rogamus et obsecramus per aspersionem sanguinis Jesu Christi, quatenus eaccensi hujusmodi laetitiae desiderio ad subventionem exercitus saepe dicti renovatis animis et viribus in tantae opportunitatis articulo intendatis. Nos autem praeter fratres a principio indulgentias innovantes omnibus qui laborem istum in propriis personis subierint, et expensis; ac iis nihilominus qui non in propriis personis illuc accesserint, sed in expensis suis juxta facultates suas viros idoneos destinaverint, necnon et istis qui in alienis expensis, in propriis tamen [Col. 0481D] personis accesserint, plenam suorum peccatorum, de quibus fuerint corde contriti et ore confessi, veniam indulgemus: et in retributione justorum aeterni praemii pollicemur augmentum. Hujus quoque remissionis volumus et concedimus esse participes juxta quantitatem subsidii et devotionis affectum, omnes qui ad subventionem praedicti negotii de bonis suis congrue ministrabunt; aut impendent consilium vel auxlium opportunum.



EPISTOLA CXCVII. Inductiva.

Sublimitati vestrae credimus notum esse quod tandiu cum caeteris cardinalibus inclusi stetimus [Col. 0482A] pro summo pontifice eligendo; et quod nondum potuimus unanimiter concordare, sed in quantum per praeterita conjicere possumus de futuris, imo in quantum nos docent ea, quae singulis diebus tractamus praesetialiter et videmus, visibiliter timere possumus quod tractatus in Ecclesia Romana non modicum periculum in longi temporis spatium transeat, ac in ejusdem Ecclesiae multarum regionum, ne totius dicamus Christianae religionis detrimentum, electio summi pontificis differatur. O quot per diversa mundi climata nova insurgunt scandala! quot provincias turbat seditio! quot regiones et regna concutit bellica rabies! quibus, etsi Romana Ecclesiae materno compatiatur affectu, ipsis tamen quia vidua nequit effectualiter providere, [Col. 0482B] pro his quoque dolemus et gemimus. Sed maxima nobis est per Dei gratiam consolatio conservata, quia videlicet ferventi desiderio et desiderabili fervore vos Ecclesiae devotum novimus, et tanto erga ipsam constantiores, quanto majoribus procellis et tumidioribus fluctibus visa est agitari, ut sic fides vestra multo purior sit auro quod per ignem probatur, quod quidem multorum conatus illicitos reprimit, ac praesumptuosam limitat audaciam et compescit. Consolamur etiam quia serenitati vestrae cordi esse scimus terrae sanctae tribulationibus et periculis subvenire. Ad quod vos inclytosque liberos vestros divinae crucis assumpto signaculo viriliter accinxistis. Caeterum, ut cum [Col. 0482C] gratia vestri loquamur sincero cogente affectu, quo vos diligimus toto corde, quamvis hujus terrae sanctae credamus utilem, terrae tamen vestrae ac Ecclesiae Romanae ipsum minus utilem formidamus; forsan enim plerique jamdudum suas nequitias conceperunt, quas ausi non sunt in vestrae excellentiae provincia parturire, quibus per absentiam facultas permittitur, quod nequiter est propositum nequius perpetretur. Penset haec ergo et alia multa regalis sublimitas, et eam non pigeat consilium in melius immutare, ut videlicet tali transfretante cum honorabili comitiva; cui quoties oportuerit tam pecuniarum quam militiarum poteritis subsidium destinare; vos vestrique liberi, quos tennala non sinit aetas adhuc armorum onera [Col. 0482D] supportare, ad terrae vestrae multarumque aliarum tranquillitatem et pacem in regali solio velitis remanere; sic equidem terrae vestrae multarumque aliarum et Ecclesiae Romanae utilitatibus multipliciter consuletis. Quare has utilitates suademus et credimus aliis praeferendas, sed si placet, parcatis nobis, quia sic loquimur; urgens enim necessitas et evidens utilitas, ac insuper affectus sinceritatis quo vos diligimus tanta animi puritate ad hoc specialiter nos inducunt.



EPISTOLA CXCVIII.

Tenet de magnificentia vestra considerationis nostrae judicium, quod de continentia status nostri [Col. 0483A] et talis curae processibus vos delectat audire rumores, quos felices in Domino vos novimus continue affectare. Quapropter ut super his exspectatio vestrae certitudine digna non careat; cui de his tam nuntiorum quam frequens litterarum nostrarum narratio veritatem potuit hactenus attulisse, celsitudini vestrae deferimus quod, divina nos prosequente clementia, votiva satis nobis affluunt beneficia corporeae sanitatis, quanquam de reformatione talis Ecclesiae, cui cum aliis talibus incessanter insistimus, nos privat anxiae sollicitudinis cogitatio curiosa. Tandem speramus in Domino qui pietatis suae dona continere non novit, quod ad id sic salutaris semitam praeparabit et faciet tractatorum mentes unanimi voluntate concordes, quod eidem [Col. 0483B] Ecclesiae de tam bono et utili pastore in proximo providebitur, et ipsi Deo cedet ad laudem; et Christianae professioni copiosae salutis provenient incrementa, et de ipso Domini talis vestro ac vestra vota poterunt tranquilla suavitate laetari. Ut autem de processibus continentiae vestrae quam prosperam affectamus, placitis nobis utinam rumoribus satisfiat! Rogamus quatenus, quibus vobis propitiet beneficiis benignitas Salvatoris, vestra nobis si placet insinuet responsiva; per quam nobis etiam si placet intimetis, si qua nos vobis velitis efficere placitura.



EPISTOLA CXCIX.

Quia convenit ut talem super gravi talis obitu [Col. 0483C] consolemur, opportunum tibi duximus committere, ut talem personam sine dialtione personaliter adeas, litterasque de credentia quas sibi dirigemus exhibeas; eas enim lator praesentium tibi tradet. Ordinabis itaque consolationis apud eam sermonem ex parte nostra sicut opportunum videbis; compassionem nostram quam ad totius christianitatis et Ecclesiae Romanae statum, necnon personis ipsius et turbatam animi sui tranquillitatem pensato talis principis damnoso defectu dirigimus; ordine congruenti exponens, et consolationis subjungens remedium, quod in superstite prole tam laudabiliter disposita, et potentiae ac amicorum, nec minus gratiae divinae robore suffulta ipsa potest assumere [Col. 0483D] Dei beneplacitis ascribendo humanae fragilitatis debitum quod subire erit necessarium omni carni. Postremo vero te nullatenus omittere volumus, ut ei bonam voluntatem vestram, et promptam sollicitudinem in omnibus negotiis suiset suorum offeras ex parte nostra, rogans et instans ut beneplacitorum suorum promotionem fiducialiter nobis committat; quia fideles et voluntarios omnium efficacia nos reperiet; et etiam magis attentos quam hactenus fuerimus, quoniam sibi de caetero magis novimus expedire. His itaque et aliis quae videris opportuna et digna attente pensatis, ad eorum praesentiam te conferas sine mora.



EPISTOLA CC.

Talis cardinalis venerabili fratri episcopo Parisiensi salutem in Domino.

[Col. 0484A] Non bene pondus continent, si diligenter attendis, verba quae scribimus, cum ex gravi materia prodeant admirationem non modicam nostris ingerente mentibus, et quasi novum genus dissimilitudinis judicante; cujus negotii qualitas et facti minus congrui novitas evidenter causam insinuant qua de te tuisque processibus, quos circumspectionis gravitas, quos veritatis praevidentia, quosque justitiae rectitudo praevenire merito debuerunt, mirari compellimur et turbari: sic se rebus habentibus sicut sunt ad nostrum auditorium introductae. Hic siquidem accepimus contigisse, quod cum ad auditum tuum pervenisse praetenderis, venerabilem fratrem nostrum, A. tituli Sancti Praxedis presbyterum cardinalem, fuisse viam universae [Col. 0484B] carnis ingressum, tu non ex picto quod de statu tali tantaeque personae certior habereris; quinimo propriae voluntatis arbitrium aequitati praeferens, et quod exigebat in hac parte justitiae debitum praetermittens, ad domum, in qua sui archidiaconatus Parisiensis curae tenebatur, quamque venerabilis frater noster, R. Sancti Angeli diaconus cardinalis ad se spectantem sibi ad tempus duxerat concedendam, baillivum et quosdam alios tuos nuntios destinasti. Officium dicti A. cardinalis per eos districtius inhibens ne jurisdictionem aliquam exerceret; ejus sigillifero nihilominus injungendo, quod sigilla dictae curiae resignaret frangenda, sicut fieri pro tempore obeunte Parisiensi archidiacono [Col. 0484C] consuevit. Et licet idem sigillifer, saisitis iisdem sigillis et in quadam bursa reconditis, per baillivum et nuntios supradictos ad te super his recursum fiducialiter habuisset; et ut hic revocares cum instanter postulasset, asserens dominum suum vivere, ad quaestionis litteras quas ab eo de novo receperat, et in quibus specialiter habebatur quod sospitate vigebat, tibi patenter ostendens, cum non solum quod non desistens a gravaminibus sic incoeptis; iterum etiam respondens eidem sigillifero expressius praecepisti quod, cum de morte praefati cardinalis tibi plene constaret, praedictis sigillis penitus resignatis, de ipsorum emolumento percepto a tempore quo eumdem archidiaconum decessisse dicebas et redderet rationem; finaliter autem officium et [Col. 0484D] sigillifero loco gratiae quae manifesta potius et enormis apparet injuria diceris concessisse; et in exercenda jurisdictione officii conjudicem et sigillifero consigillatorem adjungens, ac emolumentum ex sigillis proveniens in sequestro quotidie poneretur. Profecto tali convenienter locum apud talem praesulem habere non debuit multiplici, quam pontificalis modestiae praevidere decuit oculis incongruitate pensata. Erat enim de continentia cardinalis, etiam si minori dignitate vel officio fungeretur, priusquam taliter procedens contra ipsum diligentius veritas inquirenda; potuitque curialibus praefato R. cardinali deferri, ne taliter in domo sua dicti archidiaconatus possessio turbaretur, et ne sibi locum ibidem talis in jure vindicaret. Erat etiam per te ipsum propriae famae protendendus, ne tuo processu [Col. 0485A] jus laederent alterius; et ne in posterum exinde noxium sumeretur exemplum. Inter caetera quoque potissimum Ecclesiae Romanae vitanda fuerat offensa, in cujus opprobrium et contemptum dignoscuntur membrorum suorum cedere laesiones; nec minimum erat attendere turbationes cardinalium eorumdem, quorum tibi debueras benevolentiam studiosius conservare. Unde, cum ex te ipso possis aperte colligere quod eamdem Ecclesiam nos et praefatos cardinales offenderis in praemissis; fraternitatem tuam rogamus et hortamur attente praecipiendo mandantes, quatenus sic providere salubriter et prudenter agere studeas, quod judicialem horum examinationem satisfactio condigna praeveniat, quodque in cordibus illorum quos injuria tetigit [Col. 0485B] nihil nubili remanere contingat, et per nos seu per futurum summum pontificem adhuc aliter corrigenda non oporteat aliud consilium vel remedium adhiberi.



EPISTOLA CCI. Lamentatio de morte amici.

Recensentes in amaritudine animi annos nostros et multiplicis affectionis materiam, quam licet immerito in nobis et in nostris patimur cogitationibus; nunquam tanti doloris occasio nostris sensibus inolevit; quantum de talis obitu legis divinae zelatoris et religionis cujuslibet amatoris, nuper nobis fuit veritas declarata. Et ut ea, quae ex gestis exterioribus quae nonnunquam secreta mentis turbatae [Col. 0485C] indicant, circa personam nostram facile potuerunt audito tanto incommodo illico deprehendi ab astantibus, omittamus; accessit etiam nobis stupefactis ex eventu sinistro calix tribulationis et angustiae, non inebrians sed insaniens misto plenus; qui felle amaritudinis et horrore absinthii propinato, nostra intima nullo interveniente consolationis remedio duplici vulnere penetravit, nec immerito ut a capite et digniori incipiat lacrymabilis noster sermo undique angustiis sic oppressus.



EPISTOLA CCII. Invectiva papae regi.

Intra paternae claustra memoriae residere devotionis [Col. 0485D] regiae magnitudine promerente, vota nostra circa te frequenter excitata dirigimus, ut supernae benedictionis rore perfusa sospitatis gratia vigeas, et tandem ad vere lucis pervenire gaudia merearis. Hoc itaque desiderium ab olim in nostro pectore ferbuit, eoque potius suscepit incrementa fervoris, quo licet immeriti sedis apostolicae residentes, et pastoralis onera gerentes officii, pro tua et cunctorum salute fidelium tenemur amplius vigilare. Principalis igitur exhortationis nostrae quaerit et petit instanter, ut intentae considerationis oculos habentes ad Redemptorem nostrum Dominum Jesum Christum gerens in tuis visceribus figuratum, sua beneplacita prosequi delecteris, et pensans proinde quod [Col. 0486A] hujus mundi figura praeterit: quodque abierunt et adhuc abeunt reges et principes, caeterique corruptioni subjecti; nullo quod sub sole nascitur habente stabile firmamentum, in divini nominis amore persistas aedificans prudenter in inferioribus veluti transitoriis et caducis sua vilitate contemptis, ut in regno coelestis gloriae perennem, quae non deficiet nec peribit, tibi constituas mansionem. Caeterum, cogitantes non sine magno compassionis affectu circa illatas oppressiones et angustias terrae sanctae, quas vidimus et propria manu palpavimus in minori officio constituti, ac desiderantes de celeri ne totaliter pereat sibi subsidio provideri, tali mentem nostram super haec aperire decrevimus per litteras speciales, quas per talem nobis et fratribus nostris [Col. 0486B] suarum dona virtutum charum multipliciter et acceptum, ei duximus dirigendas. Ideoque regalem magnificentiam cum paterna fiducia rogamus et hortamur attente, quatenus apud eumdem ad id partes tuas officialibus studiis interponas: ita quod exinde retributionis aeternae percipias incrementum. Ut autem tibi nostra plenius intentio pateat, credas, quaesumus, indubitanter sic ab ore nostro prolata, quae talis super praemissis omnibus ex parte nostra, tuae duxerit excellentiae referenda. Nec mireris quod bulla non exprimens nomen nostrum est appensa praesentibus, quae ante consecrationis vel benedictionis nostrae solemnia transmittuntur, quia semper hi qui fuerunt in Romanos electi pontifices consueverunt in bullandis litteris, ante suae [Col. 0486C] consecrationis munus modum hujusmodi observare.



EPISTOLA CCIII. Responsio ad praemissam.

Tenorem vestrae litterae pleno collegimus intellectu. Adhuc vero noveritis quod causas mortis de tali in ipsis adjectas litteris minus decentes, minusque rationabiles judicamus. Non enim ista duo bene conveniunt, quod officium sibi commissum exerceat, nobisque assistat necessitatis articulo incumbente. Nemo enim potest servire duobus dominis, sicut meminimus nos legisse [86 1Kb] , adeo quidem posset [Col. 0486D] a nostra distare praesentia quod nos solvere humanae naturae debitum, aut alia corporis et animae incurrere pericula contingeret, antequam ipsius possemus frui visitatione et consilio si necessitas immineret. Unde grave imo gravissime gerimus quod nostris in hac parte non annuistis desideriis, consideratis moestitiis, amaritudinibus et angustiis involventibus mentem nostram. Quod autem a vobis obtinere nequivimus, archiepiscopus aut episcopus seu alia persona vobis inferior apud vos, sicut credimus, impetrasset. Quid plura? Ex quo eum habere nequimus, nobis non placet incommoditatibus compati; ad alios recurremus minusque favoris habebimus apud nostros.



EPISTOLA CCIV. Inductiva quaedam.
[Col. 0487A]

Praeclara dilectionis indicia, quae ad talem in sinceritatis plenitudine hactenus expandistis, datur nobis aperte intelligi, quod ipsius repositam in pectore nostro memoriam in talibus eo uberiori beneficiorum munificentia excitare, quo ipsorum statum prosperiorem zelare credimini; et de honore ac commodo eorumdem dicuntur materna diligenter studia nos hortari. Praeterea cum potius spei suae in vobis pendeat plenitudo, nec aliud quam vestrum post Deum iis videatur adesse praesidium, quo res ipsorum dirigatur utiliter et negotium feliciter foveatur, vos affectuose rogamus, quatenus cum de successione talis haereditatis tali viro diebus istis [Col. 0487B] graviter infirmante tam per aliquos ex parte talium discrimen, quam talis non sine turbatione successuri dissidii jam videatur suscitari pruritus, qui talibus (quod absit!) non modicum afferre posset, timetur si iis ad quos ipsius haereditatis digne devolvi debet successio, sicut ad illos qui de virili frumen linea soli supersunt adesse velint, prout expedire videritis; et hic dubietatis articulo et prodesse: quod ipsorum debito statui utiliter caveatur; nec inde incurrere possint aliquod detrimentum super hoc ad eumdem talem, si placeat, nuntios et litteras vestras mittentes; per quas date sibi intelligi, quod statui et tranquillitati ipsius loci expediat, de commodo et quiete talium sibi [Col. 0487C] suggerente consilio sic statuat, ordinet et disponat; quod si de ipso (quod absit!) aliquid sinistrum succederet, eorum gaudere possitis commodis provenisse, ac in eorum felici statu vestra desideria delectentur.



EPISTOLA CCV. Responsio ad praedicta.

Versa est in luctum cithara mea, et organum meum in voces flentium [87 1Kb] : infirmata est doloribus virtus mea, et ossa mea in gemitibus conturbantur [88 1Kb] , cum ipse vestrae tenor epistolae inopinatum fatum et calamitatem mihi perpetuam nuntiaret. Sunt ergo lacrymae meae panes die ac nocte [89 1Kb] , qui utinam intra ventris septa consumptus essem, ne talia oculus meus videret, vel diem clausissem extremum, ne tantorum [Col. 0487D] periculorum gustator miserabilis exstitissem. Heu me dixerim, fili mi, utquid me mater peperit filium amaritudinis et doloris? Cur exceptus genibus, cur lactatus uberibus, cur doloribus deditus, cur tribulationibus circumventus? et utinam mortuus fuissem in utero matris, et fuissem quasi non essem de utero translatus ad tumulum! Heu me miserum! perdidi filium animae meae individuum, vitae meae solatium, oculorum meorum lumen et meae baculum senectutis. Quid plura? propter Sion non tacebo et propter Jerusalem non quiescam [90 1Kb] , sed continuabo dies meos in lacrymis et dolore, donec deficiam lacrymando. Vobis tamen grates refero, quia per litteras [Col. 0488A] mihi consolationis remedium assignastis; et consolari non valeo, quia dolori meo similis non est dolor.



EPISTOLA CCVI. De eo qui creditur mortuus.

Dictu res horribilis et amara ac mea pervertens gaudia in moerorem, nuper meis auribus jam pervenit quod magister Nicolaus, unicus frater meus, qui erat spes vitae meae, refugium et tutela, morte carnis vitam finivit, ad quam ulterius non redibit. De quo tantum sunt mea viscera conturbata, ac repletus sum doloribus infinitis, quod a planta pedis usque ad verticem capitis non est membrum quod non sit positum in dolore. Et merito; quoniam ipsum sine spe recuperationis amisi, qui fuit [Col. 0488B] os de ossibus meis et caro de carne mea, ac bona quae habeo ipso mediante percepi; necnon et in futuro sperabam consequi meliora. Verumtamen quia hoc ad me non aliunde nisi fama referente pervenit, de vita dubito, nec de morte consto firmissima ratione. Vestram igitur amicitiam duxi praesentibus rogitandam quatenus, sive verum sit vel contrarium rationi, mihi vestris litteris intimetis, ut de morte doleam, et mihi condoleant consanguinei pariter et amici velut humana conditio exigit et requirit, et de vita valeam more solito exsultare, et qui de tali relatione tristantur mihi congaudeant sicut solent ad ipsam.



EPISTOLA CCVII. Consolatio de morte amici.
[Col. 0488C]

Nimis dira sorte constringimur; nec minus dira cordis angustia cruciamur. Nam lacrymarum fontem producit dolor intrinsecus ex oculis subductus animus amaritudinis tenebris, laesa viscera tela penetralibus moestitiae interius commovetur, et sic quod mente concipimus, nec verbis exprimere, nec continere possumus serie litterali. Doloris enim immensitas et profunda luctus infusio dicendi facultatem excludunt; compendiosa tamen litterula imo potius dolorosa vobis intimare compellimur: quod pater ille noster, lapis promotionis nostrae primarius, universalis Ecclesiae membrum praecipuum, columna justitiae, basis immobilis, amicorum fida defensio, securum generis sive gentis confugium, [Col. 0488D] tutus patriae clypeus, et firmus paternae baculus senectutis, consilio clarus, maturitate conspicuus, scientia rutilans, et supremus constantia, G. pater vester et filius diversis respectibus, sicut Domino placuit, die post Annuntiationem beatae Virginis, proh dolor! fati munus implevit, in cujus obitu pater et paternae quamvis cohabitationem naturae lugere dolentem et dolere lugentem vos deceat, cum dolores vestros et luctus rectae considerationis arbitrio, consolationis multiplici juxta causa subducit. Nam ejus sollicitudinis onera sive vicem devotione integra, charitate plena et obsequio filiali circa paternitatem vestram supplere volumus et [Col. 0489A] habere, et eo beneplacitis vestris in antea parere devotius, quo avidius implere partes ejus intendimus in vestris desideriis obsequendis, et sic aestimari non debet amissus qui vivere vicaria substitutione sancitur. Praeterea reverenda senectus et annosa prudentia incommodo senili compatiens, prole superstite grate respiret in Domino a principe quem exigentibus meritis, et summi pontificis amplectitur gratia, et prosequitur benevolentia dominorum. Temperat etiam fletus nostros pia miseratio pii patris, qua tum in domino nostro haec me fratre nostro, tum in filio vota vestra complevit, de cujus judicio si revocare voluit quod concessit et tollere quod creavit, conqueri non debetis, quia si de manu Domini bona suscepimus, moleste contraria [Col. 0489B] non feramus. Est et solatium aliud quod et a mortis regula nullus excipitur:

Aequat enim sceptra ligonibus.

Nam pari sententia senes et juvenes, fortes et debiles, potentes et infirmos, divites et egenos involvit. Omne namque quod nascitur moritur et nihil est perpetuum sub sole. Magnus est enim Dominus qui mortificat et vivificat [91 1Kb] , et magna virtus est ut possit extollere quod depressit, et sanare quod vulneravit. Hortamur igitur et rogamus attente, quatenus sic concepti doloris incendia rore rationis infusa funditus exstinguatis, sumentes in dolore remedium, et in moerore solamen quod transeat caeteris in exemplum, ut exacerbare nomen [Col. 0489C] Domini non possitis. Nos enim fratribus nostris scribimus et mandamus quatenus mandatis vestris velut nostris in omnibus obsecundent.



EPISTOLA CCVIII. De beneficio scripturae ad praeteritorum memoriam conservandam.

Illa, quorum memoriam perpetuat scriptura, superveniens senium non delebit. Consuetum est enim ut ea quae expedit retineri, litterarum apicibus commendentur, ut beneficio scripturae a calumniosis litibus secura in posterum perseverent. Inter commoditates inventionis humanae, nil censetur utilius beneficio Scripturarum, quibus memoria reformatur; et in novitatem redit quod obscuravit oblivio; et quod vetustas temporis antiquavit. [Col. 0489D] Adeo temporibus nostris humanae ambitionis ardor invaluit, ut legitimae donationes et opera misericordiae versutiam calumniantium evitare non possint, nisi memorialibus scripturis et numerositate testium in posterum muniantur.



EPISTOLA CCIX. ARGUMENTUM.---Archidiaconi querela contra officiales episcoporum.

In H. et E. concilio statutum est quod unaquaeque dignitas suo privilegio gaudeat, et episcopus, qui solus beneficium dare potest, honorem datum minuere aut auferre praesumat. Damasius papa consilio beati Hieronymi cum omni senatu Romani [Col. 0490A] ordinis statuit, et postea omnes episcopos orbis ad consensum induxit, ut eorum officium et officii memoriam in perpetuum delerent. Omni enim auctoritate carebant, et tanto vilius abjecti sunt, quanto magis ambitiose et superbe circa sacra spiritualiter praesumebant; et subjungit quod in comitiva Christi duo tantum sunt genera ministrantium statuta, scilicet apostoli et diacones, et alii discipuli qui sub iis in suo ministerio servierunt, et post multa concludit quia quod ratione et auctoritate caret exstirpare necesse est. In hoc differentia est quod coepiscopi sacerdotes erant et tum ministrare sacra debita episcopis non praesumebant; nunc autem acolyti et amplius subdiaconi episcopale officium contra Deum et canonum scripta usurpare praesumunt; [Col. 0490B] nomen coepiscopi, a sede Romana judicatum et damnatum et exterminatum aeternaliter quodam nominis adventitii subornatu denuo latenter obrepsit. Resuscitantur cineres jam sopiti, et ova aspidis diu in occulto basilisci confota patibulo in regulum eruperunt. Hi sunt viperae officiales iniquitatis omnem malitiam aspidis atque basilisci transcendentes. Vadit hodie solus ad synodum vel cum paucissimis archidiaconus. Officialis autem cum dracone, qui de coelo cecidit, trahit secum tertiam partem stellarum, atque decanos et sacerdotes archidiaconi secum trahens, dum nec se nec alios pascere sciat, quaerens quae sua sunt, non quae Jesu Christi [92 1Kb] , manifeste non ovium pastor est sed [Col. 0490C] luporum. Vulgo dicitur: Mala custodia pasco lupum. Quomodo custodiet animas alienas, qui mores nec scientiam nec ordinem habet, ut propriam animam custodire sufficiat? Iterum vulgariter dicitur quod archidiaconi sunt oculi pontificis sui; moderni autem pontifices idem archidiaconos oculos suos obstruunt et confundunt, et noviter assumentes oculos Argi, evangelistarum oculos, quos ad suam et subjectorum suorum salutem ante et retro et in circuitu habere debuerunt, in quaestum pecuniarum non sine sua damnatione convertunt. Legi quandoque puerulus in Catone de hoc genere hominum in hac forma:

Est genus hoc hominum quod dicitur officiperdi.
Credo tale officium esse in perditionem et scandalum, [Col. 0490D] quod studet totum et spirat in malitiam et rapinam. Innocentissime Innocenti, puto quod tales non ab officii nomine, sed ab officii verbo nomen et nominis causam trahunt. Usus Ecclesiae activus fuit, ut archidiaconus esset officialis hominum et peccata hominum per archidiaconum inquisita, quae per ipsum corrigi non poterant, ad episcopos referrentur. Eritne hic officialis inofficiosus aut episcopus aut coepiscopus, cujus nomen atque memoria et officium ad totius Ecclesiae catholicae materculae detrimentum est. Dabitur forsan episcopo archidiaconus ad quem appellant omnes ab archidiacono qui profanas et sacrilegas causas habent. [Col. 0491A] Quandoque nos archidiaconi diximus ei: Quis te constituet judicem super nos [93 1Kb] ? Omnes enim archidiaconi dissecuerint et appellant unanimiter ad thronum suae innocentiae. Innocenti, modernis temporibus cessavit in Ecclesia officium et nomen archidiaconi, provide quia multi contra Deum hoc officio abutuntur, nomen et officium hoc diebus in perpetuum deleatur. Certe nunquam hunc archidiaconatum, ad quem invitus non traherer et coactus, atque post multas inducias, quas petebam a sanctis et religiosis viris, potius onus quam honorem suscipere, sum expulsus et gloriae vestrae est, Pater sancte, ut imponantur homines super capita nostra et qui heri sedebat ad pedes meos hodie sine meo et aliorum archidiaconorum assensu assumptis [Col. 0491B] novis cornubus ventilet totam Ecclesiam nostram, meque praesente suspendat et excommunicet sacerdotes meos, atque excommunicationis sententiam intentans, antequam ad eos litterae istae perveniant, indulta sibi hac tenebrarum potestate in his et gravioribus contra me abutatur: hodie unus est et cras alius, et sic de septimana in septimanam vices eorum episcopus ablabat. Scio et inficiari non possum quod R. Eb. episcopus qui in diebus nec in Anglia nec in Normannia justitiarius domini regis fuit et prorsus litteraturae ignarus, potius saecularis quaestus occasionem quam Dei presbyteros officiales constituit. Cujus opus in hac vel in aliis nunquam alicui catholico ad exemplum vel consequentiam [Col. 0491C] debet trahi. Heus, heus, appellat oppressus ad justitiam et misericordiam apostolicae sedis. Officialis autem appellatione dissimulata negotium suum agit et abusione superba opprobriis et comminationibus os appellationis violenter conclusit. Nunquid illitterati aut potius laici temeritas aut cupiditas imitatores habere debuit? Ad hujus igitur cupiditatis exterminium sufficere potest quod quaestus in causa fuit quod hujus singularitatis auctoritatem ab apostolica sede vel ab antiquorum canonum habuit Lincoln. Eliensis et caeteri suos archidiaconos fovent. Aut servetur hic status aut in perpetuum nomen ejus deleatur. Ego autem sacerdos Domini atque senior et contestis miserationum Christi quodam zelo aequitatis indignor quod hoc officium [Col. 0491D] sic vilescit et plebescit in Ecclesia Dei, ut honor archidiaconorum, qui a beato Stephano incoepit, atque in beatis Laurentio et Vincentio caeterisque martyribus usque ad sanctitatis perfectionem gloriosae profecit, hodie supervenientibus novis officialibus, datus est in contemptum, in opprobrium, in theatrum, in derisum.



EPISTOLA CCX. [AD P. EPISCOPUM.]

ARGUMENTUM.---Excusatio et querelae ejusdem de mendacio et falsitate scriptorum.

Reverendo Patri ac dom. Dei gratia P. ep., P. B., salutem et si quid dulcius est salute.

[Col. 0492A] Ex eorum qui vos viderunt relatione multiplici vestri corporis staturam vultumque et lineamenta cognovi; honestissimos etiam mores vestros, matura eloquia, et quosdam bene compositae mentis affectus, in libro publicae opinionis adhuc assidue lego, et plura quae nunquam oculus vidit, nec auris audivit, in anima mea mihi quadam imaginaria repraesentatione depingo. Jacturam siquidem corporalis absentiae charitas mirabili artificio recompensat; quos videre carnaliter prohibemur, delectabilius intuemur et amplectimur oculis animae et brachiis charitatis. Redimat ergo visus dispendia et absentiae carnalis dilectio quae fortis est ut mors [94 1Kb] . Separantur enim morte praesentes amici et per indivisos dilectionis affectus uniuntur absentes, [Col. 0492B] atque in praecordiis animae et in visceribus Christi quodam dulcissimo commeatu affectio media intercurrit. Amor enim charitas quae non agit, sed si charitas nunquam excidit [95 1Kb] , haec est communicatio Spiritus sancti, quae diversos conjungit animos, quae vere diligenti amicum repraesentat absentem. Nec enim ulla tempora, nulla loca, nulla spatia, nullae aquae possunt exstinguere charitatem. In ea igitur charitate, quam de vestra sanctissima opinione concepi, vobis offero, si quid sum, si quid scio, si quid habeo, si quid valeo, si quid possum. Quidam post recessum vestrum ex parte vestra rogaverunt me ut epistolas meas, quas commendaveram aliis, eidem facerem commendari. Quaesivi eis [Col. 0492C] exemplar correctissimum, quaesierunt scriptorem, et datis omnibus quae necessaria illi erant, ille, duobus aut tribus quaternis mendose et turpiter scriptis, remotus est ab opere illo, nec postea invenire potuimus nisi falsarios et operarios iniquitatis. Dabo tamen, Domino dante, operam cum indigenis vestris ut illas epistolas correctas habere possitis. Noveritis autem quod quoties se mihi offert opportuna mihi scribendi occasio libentissime scribo, quod aliis ad aedificationem, mihi cedere debeat ad salutem, et, ut utar Ovidii verbo,

Non emendo tamen; labor est quam scribere major,
plane quia magna est apud nos scriptorum raritas et falsitas. Ad solatium exspectationis vestrae gratis et [Col. 0492D] de intimo timoris affectu mitto vobis quaedam de aliis opusculis meis, processu temporis, Domino dante, meliore et acceptiora missurus.



EPISTOLA CCXI. AD S. EPISCOPUM ET ABBATES.

ARGUMENTUM.---Assignatio rationum quae induxerunt Baldewinum archiepiscopum Cantuariensem Ecclesiam constituere clericorum et de quibusdam quae circa haec miraculose acciderunt.

Reverendis Patribus et amicis N. S. episcopo et abbatibus de N. et E., P. B. devotissimus eorum, salutem in eo sine quo non est salus.

Sollicite quaeritis quae ratio induxerit Baldwinum [Col. 0493A] gloriosae recordationis, Cantuariensem archiepiscopum, clericorum Ecclesiam ad Lameheya constituere in contumeliam Cantuariensis Ecclesiae, sicut quidam garriunt, quasi altare contra altare erigere aut potius Dagon [96 1Kb] contra arcam sedens exaltare: monet nos quod archidiaconus, qui approbatissimae religionis erat, et inter caeteras columnas C[isterciensis] ordinis, sanctitate, dignitate, sapientia praeeminebat, ecclesiam saecularium, quam quidam monachi prostibulum Veneris et synagogam Satanae vocant, satis saeculariter quadam perturbatione animi conscendebat, ut quidquid vox funesta succenseat, Ecclesia tamen est sanctorum martyrum Stephani et Thomae, martyris primi martyrisque primatis. Vos enim vidistis magni nominis umbram, [Col. 0493B] quae hanc Ecclesiam martyrum, adhuc infantiae cunabulis vagientem, a fundamentis subvertit. Sed infra brevissimum tempus in festo beatissimi Stephani mortuus, et in festo sancti Thomae sepultus est, ac si unus peremisset eum et alius tumulo infodisset. Pensandum est quam fuerit in operibus suis, qui in omni tempore vitae suae vas suum in sanctificatione et honore custodivit [97 1Kb] , quia prima lanugine pubertatis pars inter cathedrales praecipuum obtinuit eminentiae principatum. Qui etiam Oxoniensis archidiaconus factus est, et non acquievit carni et sanguini [98 1Kb] , sed relictis omnibus se in Christi obsequium cingulo militiae Cisterciensis accinxit. Consequenter invitus et tractus promotus [Col. 0493C] est in abbatem, deinceps in episcopum, demum in archiepiscopum et primatem. Totus expertus et probatus in tantis aliquid noverat idem monachus et pontifex, clericos in Christi obsequium congregabat, et ut propositum apertius expediam, paulo remotius atque seminarium dissentionis inter eum et monachos succincta oratione excurram. Praefecit eum Dominus ad dandam scientiam salutis plebi ejus [99 1Kb] . Ipse vero spiritualibus exercitiis assuetus, provinciam indisciplinatam inveniens, correctionis sarculum generaliter exercere disposuit. Incoepit itaque a sanctuario Domini, a capite regni, ut, sicut Ecclesia Cantuariensis fuerat quandoque primipilaria fidei et est metropolis provinciae, ita caeteris Ecclesiis materia fieret disciplinae. Suos itaque [Col. 0493D] filios cohibebat a firmis in casibus quarum occasione quidam pauci tamen cum corporibus suis turpe foedus inierant et sinistra opinione scholam claustralis innocentis praegravabant. Verba igitur vitae aeternae habens, has et aliorum vitiorum propagines, quas abusione longa nutrierat mater dissoluta impunitas, radicitus exstirpabat summum capitis genus asserens vagam excurrendi licentiam et sub jugo Dominicae servitutis plenam esse animae libertatem. Cumque super creditum sibi gregem pastorales continuaret excubias, oves in lupos mutatae sunt et filii obedientiae conversi sunt in arcum pravum. Porro vir Dei, non in sermone sed [Col. 0494A] in virtute reputans regnum Dei [100 1Kb] , non solum verbis sed factis intra se jugiter omnibus mirabilem, amabilem, immutabilem exhibebat, ut redirent praevaricationes ad cor, et quidam timore, quidam amore, sui patris arbitrio consentirent. Remansit tamen apud aliquos circa medullas animae plaga interior, quam dissimulatio palliabat ad tempus, donec occasio rebellionis erumperet, quod et rerum postea indicavit eventus. Elapso enim modici temporis interjectu, quidam eorum suscitaverunt aquas contradictionis, aquas Siloe: qui silebant verterunt in aquas Rasin [1 1Kb] , et emittentes aquas facti sunt capita jurgiorum. Qui ergo suspirabant ad ollas Aegypti [2 1Kb] redeuntes ad firmas firmaverunt sibi sermonem nequam [3 1Kb] , ut ad sedem apostolicam appellarent, [Col. 0494B] ut jugum sui pontificis et abbatis a sua cervice dejicerent, obedientiam abnegarent, et cum eo de propriis contenderent. Profecti ergo ad summum pontificem nil aut modicum proficerunt, nisi quod eumdem adversus Cantuariensem usque ad inexorabile odium turbaverunt. Protestor vobis in eo qui summa vita est, quae audivi et vidi. Urbano papa Veronam egresso et proficiscente Ferrariam, equitabam cum eo, et coepi pro archiepiscopo devotius et instantius supplicare. Commendabam ei virum Dei tanquam vas a Domino electum, vas fide solidum, humilitate, prudentia, fortitudine, charitate quadratum. Ipse vero graviter excandescens, Nunquam, inquit, placeat Domino quod descendam [Col. 0494C] de hoc equo et ascendam in ipsum vel alium, si eum ab archiepiscopatu infra modicum tempus non depono. Vix verbum emiserat, et crux aurea, quae ante faciem ejus a subdiacono ferebatur, ante pedes nostros fracta corruit. Cumque omnes turbati horrerent, quidam frater Templi, R. ejus camerarius, accepta pallii sui fibula, eamdem sicut potuit crucem baculo alligavit. Ipsa vero die Sutoro venimus, ubi arreptus gravi dysenteria de navigio usque ferri fecit, nec unquam postea ascendens in equum alium brevi tractu temporis exspiravit. Quae scimus loquimur, et quae vidimus testamur, atque ipsum, cujus testimonia credibilia et judicia terribilia facta sunt nimis, hujus assertionis testem et judicem invocamus. Si quaeritis quae me illuc traxit occasio, [Col. 0494D] dico amor amborum, nam in scholis Urbani socius et discipulus fueram maldyebyrig, tunc vero ejusdem archiepiscopi commensalis. Volens ergo uni subvenire per alterum, non sine gravi discrimine vitae injeci me in illius controversionis labyrinthum. Sciebam quod magister omnium gratiarum, verbi divini praeco, tuba Evangelii, sal terrae, patriae lumen, religiosorum gloria, deliciae Dei, morum fama, schola virtutum monarchorum quietem et publicum regni commodum procurabat. Bonarum enim mentium institutor Spiritus sanctus sic adaptaverat et aptaverat sibi ut Deo totus inhaerens unus cum eo spiritus esset, nec agens aut loquens quod [Col. 0495A] charitas non rediret, et ut campum hujus cursus pede inoffenso currat expeditior intellectus. Ad pleniorem evidentiam propositi quaedam, quae opportuna mihi offert occasio, summatim interserendo decrevi ad hoc viventium memoria scriptisque probata authenticis. Quod enim beatus Anselmus ab Angliae rege Willelmo secundo proscriptus in Galliorum partibus exsularet, soli clerici ejus cum eo in suis tentationibus permanserunt, nec a suffraganeis aut monachis suis ullum habuit in tam longa desolatione solatium. Morte igitur praedicta regis, eadem die, qua in Anglia peremptus est, vir Dei apud Lugdunum coelitus revoluta sanctus ad propria rediit, et receptus in exsultatione universae terrae in honore beati Stephani ecclesiam clericorum [Col. 0495B] Cantuariensium juxta muros civitatis destruxit, cumque ibi praebendas de parochialibus ecclesiis ad suam donationem pertinentibus ordinaret, vocatus est a Domino raptusque in coelum, quo mundus non erat dignus, ejus desiderium non implevit effectum. Processu vero temporis beatissimus martyr, sicut publice scitur, toto exsilii sui septennio suffraganeis suis et monachis suis factus est tanquam mortuus a corde [4 1Kb] , nisi quod plurimi illorum, a quibus remedia meliora sperabat, addiderunt dolorem super dolore ejus. Soli vero clerici cum eo et pro eo proscripti eidem in agone suo fideliter et filialiter astiterunt. Propterea, restituta ei simulatoria pace, regressus in Angliam, [Col. 0495C] sicut verba et scripta suorum publice perhibent, ad instaurationem ecclesiae Beati Stephani, quam sanctus Anselmus incoeperat, ferventiori studio vota sua circumtulit. Sed martyrio consummatus in brevi affectum non mandavit.

Vidimus successorem martyris Ricardum bonae memoriae, licet de gremio Cantuariensis Ecclesiae fuisset, ejusdem propositi desiderio aestuantem: in hoc tamen diversus a suis decessoribus erat, quod apud M. non propter varias loci commoditates transferre situm ecclesiae disponebat; verumtamen homo simplex et mansuetus et valde tractabilis ad urgentissimam sui prioris atque conventus instantiam suspendit. Negotium autem affectionis ex dilatione corruit et cecidit ad defectum.

[Col. 0495D] Huic succedens beatae recordationis Baldewinus archiepiscopus opus antecessorum quod mors invida bonorum operum pervertrix, quasi telam a texente succiderat, reformare studebat, et ecce inimicus homo superseminavit zizania, vertens in materiam scandali quidquid ad commune compendium charitas ordinabat; pene a memoriae meae sinu evolverat quiddam, quod sine conscientiae scrupulo silentio claudere aut dissimulare non possem.



EPISTOLA CCXII. AD INNOCENTIUM PAPAM.

ARGUMENTUM.---Rogat P. B. Londoniensis archidiaconus Innocentium papam ut liberet eum a nequissima et versutissima vexatione B. cantoris.

[Col. 0496A] Reverendo Patri et domino INNOCENTIO Dei gratia summo pontifici, suus P. B., salutem et inter afflictionum pressuras esse judicem et ultorem.

Solitus olim scribere dominis meis ex abundantia cordis, atque spirituales aquas et haustus de fontibus Salvatoris derivare in plateas, nunc de doloris atramento scribere atque fletu et gemitu crebroque singultu verba interrumpere potius quam proferre compellor. Indignatio enim totum ebibit spiritum meum et inter molestias senectutis veteranus et emeritus invitor ad bellum, ut aperirentur cataractae miseri capitis mei, ut cerebrum meum ossiumque medullae liquescendo effluerent in fletum. Quidam nuntius domini L episcopi, vestram circumveniens sanctitatem, ex parte domini sui vobis [Col. 0496B] flebile suggessit praedictum episcopum habere in votis novam cantariam in ecclesia L. statuere, vestramque super hoc indulgentiam postulavit. In primo verbo mentita est iniquitas sibi [5 1Kb] , G. vero bonae memoriae tertio ante istum est [sic] filium viri praeclarissimi Ecclesiae praedictae canonicum instituit et cantorem. Iste autem factus est cantor de nihilo. Rex autem donavit huic episcopo pauperem ecclesiolam parochialem sub ea forma, ut duo capellani inde invenirentur, quorum unus serviret illi ecclesiolae, alter in ecclesia Londoniensi singulis diebus pro anima domini regis atque antecessorum et successorum celebrarent missam quotidie pro defunctis. Non est reditus ibi de quo duo [Col. 0496C] sacerdotes possunt tenuissime sustentari. Unde ergo surget fundamentum et materia cantoriae, non est data cantandi, sed flendi occasio, nisi de antiquis reditibus nostris ipsi reditus et honoris dignitas in nostram contumeliam assignetur. Indulsistis episcopo et jura quae alii cantores habent in stallis, in processionibus et aliis in ecclesiis Anglicanis. Istarum praetextu litterarum petit iste cantor stallum et alia jura L. archid. qui majorem in ecclesia post decanum et a singulis personis ecclesiae de suis dignitatibus aliquid auferri sibique conferri, quod expresse contrarium est illi clausulae litterarum vestrarum, ubi indulgetis episcopo, ut haec fiant sine alicujus laesione vel damno. Sub generali petitione sua et simplici petit ille, qui omnium [Col. 0496D] novissimus est et quasi abortivus, ut habeat primam vocem in electione decani et secundam in electione episcopi, et alia multa quae a primis fundamentis ecclesiae noscuntur archidiaconi illius quiete et honorabiliter hactenus habuisse. Ergo saevas spectante cruces et pio compassionis affectu viro jam veterano et emerito benigne condescendatis, absurdissimum enim esset, quod tanti nominis virum juvenis ambitiose et superbia superductus antiqua et debita dignitate ita crudeliter spoliaret, cum enim totius civitatis clerus et populus post eum episcopum soli archidiaconi teneantur dilectionem exhibere, quis videre siccis oculis poterit ignominiam et dejectionem archidiaconi et omnem archidiaconatus [Col. 0497A] honorem coram clero et populo a juvene, qui nondum plene creatus est et jam garrit, nondum est et jam accessit, tam crudeliter usurpari? Intolerabile est apud bonos et graves quod sine judicio, sine peccato, dilecto Deo et hominibus excitatur ita enormiter, nec est qui moveatur super contritione Joseph. Provide respiciatis ad innocentiam ejus, innocentissime Innocenti. Convertite justitiam ejus in judicium, sollicite, diligenter inquirite si litterae primae quas indulsistis, et si secundae quas C. episcopo misistis, vera vel falsa suggestione fuerant impetratae, placeat vobis ut locum habeat illa indulgentiae vestrae clausura, ut dignitates quas petit habeat sine alterius laesione. Sane cum Ecclesiam Metropolitanam debeant subjectae [Col. 0497B] dioeceses sequi, auferetur ab ecclesia vestra universae turbationis occasio, ut secundum jura et dignitates cantoris cantor ecclesiae sustineret suae ambitionis insaniam lentari. Variae quidem sunt consuetudines in ecclesiis Anglicanis; quaedam habent decanum, quaedam non, quaedam thesaurarium, quaedam non. In quibusdam cantor est minor, in quibusdam thesaurarius est major; absit autem ut Sponsa Christi amicta varietatibus, clericali, monicali, albi et nigri, linei aut lanei, pro unius ambitione sustineret pallium Joseph aut Christi tunicam ita scindi!

Dominus L., providens turbationem hanc ex litteris sibi missae indulgentiae securatam, suppressit [Col. 0497C] eas triennio, nec eis unquam voluit uti. Porro saepe dictus B., litteras indultrices clandestina subreptione adeptus, fecit eas denuo revocari et mitti domino G. quadam inextricabili prolixitate armamur. Ut enim huic malo consentire aut contradicere nos oportet, consentientes omni quod habemus jure spoliamur, contradicentes auctoritate illarum litterarum censura Ecclesiae percellimur. Sed, volente Deo, inde procedent injuriae unde jura sumuntur. Exploravit hostis occultus infirmitatem et defectum corporis mei, nec a persecutione cessabit donec vitam extorqueat mihi, et eveniat quod Achab idololatrae dictum est de vita et morte Naboth: Occidisti insuper et possedisti [6 1Kb] . Unde archid. Lon. ante creationem et in creationem illius cantatoris [Col. 0497D] cum omnibus personis ecclesiae contra eum solemniter appellavit. Audivit enim et adhuc memoriter tenet illud Sapientiae verbum: Fili, si spiritus potestatem habens super te venerit, locum tuum non deseras [7 1Kb] . In hac forma verborum commendat in Dei et vestris manibus sortes suas.





EPISTOLA CCXIII. FRIDERICI IMPER. AD SALADINUM.

ARGUMENTUM.---Fridericus imperator petit restitutionem quorumdam locorum a Saracenorum praeside S. alioquin ipsi grave bellum minitatur.

FRIDERICUS, Dei gratia Romanorum imperator, semper augustus, et hostium imperii magnificus triumphator, totiusque monarchiae formatus moderator, [Col. 0498A] S. praesidi Saracenorum, quondam viro illustri, Jerusalem fugere exemplo Pharaonis.

Devotionis tuae litteras, multis ad nos retroactis temporibus destinatas, super arduis negotiis, tibi quidem, si fides verbis fuisset consona, profuturas; majestatis nostrae ut decuit magnificentiam, suscepimus. Epistolarum nostrarum alloquiis magnitudini tuae consulere dignum duximus; nunc autem quia terram sanctam profanasti, nos qui per aeterni Regis imperamus imperium, in praeside Judaeae, Samariae et Palaestinorum, in tanti sceleris praesumptuosam et plectibilem audaciam, debita animadversione decernere, sollicitudo imperialis officii nos admonet. Quamobrem, nisi occupatam terram ante omnia restituas, adjuncta satisfactione, sacris institutionibus [Col. 0498B] pro tam nefariis excessibus taxata, ne minime legitimum videamur gerere bellum, a capite Kal. Novembrium, evoluto anni spatio, terminum praestituimus ad experiendam belli fortunam in Campotaneo, et in virtute sanctae crucis, et in nomine veri Joseph. Vix enim credere possumus hoc te latere, et ex scripturis veterum, et ex historiis antiquis nostri temporis et facti novitatem ignorare. Nunquid scire dissimulas ambas Aethiopias, Maurithumanam, Parthiam, Syriam, Persiam, ut Marci Crassi dictatoris nostri facta sunt prima turrita; Judaeam, Samariam, Mauritaniam, Arabiam, Chaldaeam, ipsamque Aegyptum. Ubi, proh pudor! civis Romanus Antonius, vir insigni virtute praeditus, citra nitorem [Col. 0498C] temperantiae et secus quam decebat militem a tanto culmine rerum emissum, minus sobrius Cleopatrae inservivit amoribus: haec quidem etiam scire dissimulas Armeniam et alias innumerabiles terras nostrae ditioni subditas? Norunt hoc reges, quorum cruore gladii Romani crebrius sunt inebriati. Et quidem in ipsa rerum experientia, Deo auctore, intelliges, quid possint nostrae victrices aquilae ac cohortes diversarum nationum; quid furor Teutonicus in pace arma capessans,

Quid caput indomitum Rheni; quod vindicus Hister,
Hister qui fugam nunquam novit; quid Bavaria, quid Suevus astutus; quid Franconia circumspecta, quid in gladio ludens Saxonia; quid Thuringia, quid Westphalia, quid agilis Brabantia, quid nescia [Col. 0498D] pacis Lotharingia, quid inquieta Burgundia, quid Alpini salaces, quid Fresonia in armento praevalens, quid Bohemia ultro mori gaudens, quid Polonia suis feris ferior, quid Anchonitana Marchia, quid partes Illyricae, quid Lombardia, quid Tuscia, quid Venetia, quid Pisanus nauclerus; denique qualiter dextra nostra, quam senio arguis effetam, gladium vibrare didicerit, dies illa plena reverentiae et jucunditatis triumpho Christi te docebit.



EPISTOLA CCXIV. AD WALTERUM ROTHOM. ARCHIEP.

ARGUMENTUM.---Consolatio in exsilio.

Rev. Patri et domino WALTERO D. G. Rothom. arch., P. B., sal. in eo sine quo non est salus.

[Col. 0499A] Audivi et dolui quod quidam de familiaribus vestris quaerentes potius quae sua sunt, non quae Jesu Christi [8 1Kb] , frequenti litterarum instantia vobis suadere non cessant ut redeatis ad allia et pepones Aegypti, et ecclesiasticae libertatis auctoritate rejecta patiamini vobis aures in perpetuae servitutis opprobrium subula perforari [9 1Kb] . Ecclesia quidem vestra, quae est mater nostra, libera erat, sed hodie cogitur ancillari cum Agar [10 1Kb] . Ideoque migrastis ne videatis Ecclesiae vestrae mala, sicut propheta lamentatur et dicit: Migravit Judas propter afflictionem et multitudines servitutis [11 1Kb] . Utinamque sic curratis non quasi incertum sit et pugnetis non quasi aera verberans [12 1Kb] , sed ita cor vestrum stabiliatis in Domino, ut ipse tandem vos annumeret inter filios excussoris. Diligenter [Col. 0499B] in primis deliberate vobiscum, et, juxta evangelicam parabolam [13 1Kb] , sedentes prius computate sumptus, et videte si possitis ei cum decem millibus occurrere, qui cum viginti millibus venit. Videte quod solus Christus qui summa justitia est, sit in causa tanti propositi; verbum enim beati Petri est: Si pro Christo patimini, beati [14 1Kb] ; et adjungit: Nemo ex vobis patiatur ut fur aut homicida, aut ut alienorum appetitor [15 1Kb] ; sed si pro justitia sustinetis, haec est gratia [16 1Kb] . Facit equidem mortem hominis pretiosam in confessoribus vita, in martyribus causa. In hac ergo pressura vexillum Christi et innocentiae titulum per omnia praeferatis. Aliter sane affligitur impius et aliter justus; cumque pari modo agitentur unguentum [Col. 0499C] et coenum, ex uno fragrat suavitas et ex alio fetor exhalat; in eodem igne aurum rutilat et palea fumat. Sunt plerique qui Dominum in prosperis benedicunt juxta illud: Confitebitur tibi cum benefeceris ei [16* 1Kb] : sed deficiunt in duris et in miseriis non subsistunt. Si autem flagellis Dominus vos interrogat in voce exsultationis et confessionis et salutis dicite cum Psalmista: Bonum mihi, Domine, quod humiliasti me; justus es, Domine, et rectum judicium tuum [17 1Kb] . Nam testatur Apostolus: Non sunt condignae passiones hujus saeculi ad futuram illam gloriam quae revelabitur in nobis [17* 1Kb] . Beatus Job filiorum morte, possessionum amissione, propriique cordis afflictione percussus, de justitia Dei sentiens in bonitate dicebat: Cum expleverit Deus voluntatem [Col. 0499D] suam in me adhuc multa praesto sunt ei [18 1Kb] . Apostolus inter angustias constitutus clamat: Infelix ego homo, quis me liberabit a corpore mortis hujus [18* 1Kb] ? Et idem: Supra modum gravati sumus, ita ut taedeat nos vivere [19 1Kb] . Considerans itaque quod breve hoc et momentaneum tribulationis nostrae immensum gloriae pondus operatur in nobis, dicit [19* 1Kb] non solum hoc si gloriamur sed et in tribulationibus nostris. Si ergo aemuli nostri jactitant nunc se praevaluisse in vanitate sua, sciatis quod gaudium eorum, ut verbo Job utar, [Col. 0500A] est ad instarpuncti [20 1Kb] , quorum finis interitus [20* 1Kb] , quorum sepultura asini [21 1Kb] , quorum retributio ignis et vermis. Inauditum est quod Ecclesiae persecutores impune unquam evaserint ultricem illius manum qui potentes potenter punit [21* 1Kb] , qui semper superborum et sublimium colla propria virtute calcavit. Nam si ad tempus supra dorsum justi Dominus peccatores fabricare permittit, ei coronam gloriae et aeternae pulchritudinis ex ipsa impiorum malleatione componit. Saepe legimus et vidimus quod in quo modo quis judicavit [22 1Kb] , judicatur, et mensuram recipit pro mensura. Sapientiae spiritus est qui dicit: Per quae peccavit quis, per haec et punietur [22* 1Kb] . Pharao, submersus est quia submerserat infantes Hebraeos [23 1Kb] . Golias occisus est gladio quo appetierat David [23* 1Kb] . Aman in cruce suspensus [Col. 0500B] est, quam paraverat Mardochaeo [24 1Kb] . Caveant igitur sibi quorum rebellio de provincia vestra vos exire coegit; de his enim qui suis praelatis et sacerdotibus contumaciter sunt rebelles, scribit Osea propheta et dicit: Uxor tua in civitate fornicabitur, filii ac filiae tuae in gladio cadent; terra tua in funiculo metietur, in terra polluta morieris, et populus tuus de terra sua captivitate migrabit [24* 1Kb] . In promptu est ut judicet Deus causam vestram et vereor ne tempestivius et gravius quam velitis. Scio enim quod magnificentiam cordis vestri nunquam sic potuit absorbere tristitia, ut circum filios vestros affectio paterna degeneret. Scriptum est in libro Job [25 1Kb] : Non te sic supprimat ira ut aliquem opprimas. Pastor equidem [Col. 0500C] pius subditis suis dura comminando denuntiat, quae tamen ab iis pie conatur avertere, cumque zelo charitatis contra delinquentes saeviat, pro iis tamen si oportuerit mori desiderat. Simila quidem quae offertur in craticula vel in clibano prius aspergitur oleo juxta doctrinam Levitici, ne per ignis violentiam comburatur; et vos conscientiam vestram ita charitatis et misericordiae oleo perfundatis, ne ignis iracundiae vertat in animae laesionem quod in vobis dispensatio coelestis disposuit ad salutem. Mallem subditos vestros devotione filiali redire ad vos, quam conversos in arcum pravum et in malitia obstinatos poenam coelestis sententiae incurrere. Quidam sumunt sibi de hostium suorum perditione solatium; ista, quaeso, consolatione renuat consolari anima [Col. 0500D] vestra; sed proponite ante oculos cordis vestri David, qui cum in eum tentatio irrueret, persecutio grassaretur, affligeret aemulus, malediceret suus, animam ejus quaereret filius, non reddidit retribuentibus sibi mala. Sollicitus enim de persecutoris salute et de morte inimici afflictus, exprobrari voluit, nec sustinuit vindicari. Nimirum charitas patiens est, benigna est [25* 1Kb] , quae tunc in David, et in ejus imitatoribus hodie, malitiam persecutorum humiliter tolerat, et eorumdem salutem officiose [Col. 0501A] procurat. Tu vero, amantissime Pater, custodi innocentiam et vide aequitatem, quia sunt reliquiae homini pacifico; facite de necessitate salutis et virtutem, et peccatum convertatis ad meritum, et pax vestra pacem quae exsuperat omnem sensum [26 1Kb] apprehendat. Pax vestra in januis est. Nam sicut in Proverbiis legitur: Cum placuerint Domino viae hominis, inimicos ejus convertet ad pacem [27 1Kb] . Secundum exigentiam stricti juris vestris incumbit adversariis pacem humiliter implorare; quos vestra constantia superbos invenit et incorrigibiles, vestra inclinet humilitas. Modestia itaque vestra nota sit omnibus hominibus; mansuetudinem vestram audiant mansueti et laetentur. Obtentu mansuetudinis non exspectate rogari, sed rogate quae ad pacem [Col. 0501B] sunt. Suscipite in mansuetudine insitum verbum, ut nec inferatis nec referatis injuriam: haec est enim vestra mansuetudo nec inimicum fieri nec ultorem: hac via dirigit Dominus mansuetos in salutem; si superexaltet misericordia vestra judicium, si promptior estis ignoscere quam ulcisci, et sic justitiae zelus erga filios moveat patrem, ut salvatricem nunquam deserat charitatem. Inter subditos quidem vestros sunt plerique dyscoli et perversi, qui quasi inquieta jumenta in junctura non trahunt. Eos difficile est induci ad unitatem Spiritus sine qua omnis junctura scissura est. Detrahatur ergo aliquid severitati, ubi multorum strages jacet, donec annuntietis annum placabilem Domino, donec hostes [Col. 0501C] in filios et ira in gratiam convertantur. Unum super omnia rogo ut cum ad pacis cautiones ventum fuerit iis formam lex divina praescribat. Sic citra honorem Dei et observantiam ecclesiasticae libertatis vestra versetur intentio, sic sacerdotes Domini plena auctoritate induantur justitiam ut in Christum aut ejus Ecclesiam non redundet impunita praesumptio. Non enim contumelia vobis sed Christo illata est, Moyses autem loquens ad incredulos et rebelles: Non est, inquit, murmur vestrum contra nos, sed contra Dominum. Nos enim quid sumus [28 1Kb] ? Cedat ergo vestra pax Deo ad gloriam et honorem Ecclesiae, clero et populo ad quietem, ut ex hac parte, sicut prudentissime distinguit angelus: Sit gloria in excelsis Deo, et in terra pax hominibus bonae voluntatis [Col. 0501D] [29 1Kb] . Si alias pacem feceritis, erit in pace amaritudo vestra amarissima et dicetur: Pax, pax, et non erit pax [30 1Kb] . Poterimus etiam conqueri cum Lucano:

Libertas cum pace perit.
Recolite, quaeso, Pater, quam fecit rex Israel Achab cum rege Benadab, quae postea eidem Achab a populo suo versa est in singultum. Ut multa colligamus in summa, pax, quaeso, vestra plenae restitutionis beneficium cum honore Dei et ecclesiasticae libertatis integritate contineat. Circa satisfactionem vero poenitentium plurimum de austeritate recidat [Col. 0502A] misericordia, transeat vindicta in gratiam, in mansuetudinem disciplina.



EPISTOLA CCXV.

Ad famae labitur dispendium judicis gloria, qui, spreto paupere, prostat donis inhians locupletum. Meorum quidem plenitudini votorum accrevisse confiteor, quod a me vestrae liberalitatis gratia mei qualitatem carminis imploravit. Exarationem itaque, quam prae manibus habemus, angusti conditio temporis et praecipitata scribendi festinatio jucunde postulant reformari. Tanti namque judicis examen reformidat, utpote nec persuasionis rhetoricae picturis venustata, nec efficacibus armata sententiis, sed macilentae rationis jejunio deturpata. Si quid igitur tenue, si quid supervacuum discretio vestra [Col. 0502B] reperit, lima diligentior castiget; nec enim onerosum censebo, si meae delictum ignorantiae tantae personae castiget examen. Vir tanti nominis, vir adeo promulgatae rationis qui nec famae mendicet dispendium, nec sanguine supplicet alienae.

Dic, homo, quid sit homo, qui vanitati similis est, cujus dies sicut umbra praetereunt [31 1Kb] , tuam prius originem investiga, tuae generationis ordire principium, et tunc vel regum applaude natalibus. Regum omnium principium ac totius humanae multitudinis primus homo primum exstitit seminarium: hujus ergo revolve primordia. Quo se jactat sanguine, quibusve natalitiis progeniem nobilitat nascituram? Terra siquidem mater ejus fuit, vetus et longaeva [Col. 0502C] humani generis nutricula. Cui de limo plasmato in fragile corpus luteum, beneficium Dei vitae coelestis insufflavit spiraculum. Ecce humani generis nobilitas, ecce humanae sublimitas jactantiae, ecce gloria parentelae! Sed quomodo sustinebit descendere purpuratus, quomodo regiae majestatis assessor humiliabitur? Quomodo regalis gloriae festivitas popularibus erit pius et plebeiae complanabitur servituti, ut eadem sanguinis dominatio cum populo sit communis, ut similis sit procreatio servorum et regis, ut regium germen et vulgus ex iisdem constet elementis? descendat rex a gloriae suae solio, sacco indutus pro purpura, et regali caput majestate sertatum cinere respergat et cilicio, nudis pedibus calcet humum, et revolvens atavos se [Col. 0502D] a paupere agricola fateatur progenitum. Factus est de limo terrae hominum homo pater primus, cujus de limi faecibus est homo in sobolem propagatus. Perversae generationis origo concepit negligentiam in primum Creatoris praeceptum, cujus statim recepit talionem in retributionem et in scandalum. Recepit suae posteritatis improperium, pro lapsu obedientiae mortem, pro negligentia servitutem, denique datum est ei pro conditione viaticum, ut ex sudore laboris continui, vitae mortalis et caducae miserum sustineret denarium. Cur ergo recolis proavos, quorum si revolvas originem, tutius est [Col. 0503A] tacuisse quam jactasse principium? declinanda est suasio quae plus habet detrimenti quam commodi, plus turpitudinis quam honesti, praecipue in conspectum sapientium, a quibus nequit, quod salutis eliminet incommoda, quod honore debito spoliet honestatem. Pro tempore et moribus hominum innovari condecet, maxime his temporibus in quibus utilitas praeponderat honestati. Benedictus Dominus Deus Israel qui temporibus nostris et pauperibus pacem et Ecclesiae antiquam reformavit honestatem. Divinum munus et omnium bonorum bonis declamandum confitemur vitiis accessisse judicem, moribus fundatorem. Exaltatum est solium justitiae, rebusque suus ordo sub rege clementissimo restituitur, qui novit reddere quae sunt Caesaris [Col. 0503B] Caesari et quae sunt Dei Deo. Porro candidioris fortunae adeptus est gloriam, qui diem perditum judicat, in quo pro perditis moribus agere non contingit. In cujus curia sic addiscitur militia ut non dediscatur honestas. In castris ejus nec obsequium paremio nec virtus reverentia defraudatur, qui non attendit merita, sed meritis antecedit universos.



EPISTOLA CCXVI. AD ABBATEM ET CONVENTUM CROYLANDIAE.

ARGUMENTUM.---Implorat Petrus or. omnium suffragia.

PETRUS dilectis in Christo dominis et amicis H. Dei gratia abbati et conventui Croylandiae, salutem [Col. 0503C] in eo sine quo non est salus

A domino Cantuariensi vocatus, et tractus, tempestive Northmanniam transfretare decrevi, longius forsitan profecturus. Non est enim in homine via ipsius, et licet vias suas homo disponat, solius Dei est dirigere gressus ejus [32 1Kb] . Vos itaque in spiritu humilitatis et affectione devotissime precor, ut votivis precibus viam meam Domino commendetis. Imperfectum meum et insufficientiam corporis mei pia compassione videant oculi vestri, ut virtute orationum vestrarum convalescat infirmitas ad laborem, et labor fructificet in salutem. Docet vos experientiae liber quantum de se desperantibus et in aliis sperantibus, diffidentibus de meritis suis et de aliorum sanctitate confidentibus, [Col. 0503D] fides vel oratio proficiat aliena. Virtutem alienae intercessionis in filia Chananaeae [33 1Kb] , in Lazaro [34 1Kb] , in puero centurionis [35 1Kb] et reguli [36 1Kb] , caeterisque quam pluribus, jugiter evangelizat Ecclesia. Petrus apostolus de manibus Herodis et ab omni exspectatione Judaeorum oratione Ecclesiae liberatus evasit [37 1Kb] . Denique Doctor gentium inter imminentium discrimina tentationum sanctorum orationes humiliter implorabat: Obsecro, inquit, vos per Dominum Jesum Christum, ut adjuvetis me orationibus vestris apud Deum [38 1Kb] . Ego autem pulvis et cinis et vermis in comparatione beati Pauli et cunctis miserabilior hominibus, sanctarum instantia precum vehementius [Col. 0504A] egeo, atque micas, quae cadunt de mensa dominorum meorum offerentium Deo placabiles hostias, avido et famelico appetitu mendico. Scitis quod omnes unum in Christo sumus, et ex uniformi convexione membrorum consistens Ecclesiae integritas vobis circa vestri proximi necessitatem regulam misericordiae et compassionis indicit, ut onus meum indivisis affectibus et quasi unanimi cordis humeris supportetis. Quocirca vos obtestor in unitate fidei, in sanctorum communione, et in unius confessione baptismi, ut pias affectiones vestras excitet circa me vinculum charitatis, lex naturae, compassio prompta, vinculum fraternitatis et spiritualis obligatio promissionis olim in vestro capitulo factae, amoris exhibitio, debilitas mei [Col. 0504B] corporis, viae discrimen, et devotio supplicantis. Charitas nunquam excidit, nec excidere potest oratio, vel aliud, quidquid pro Christo ex charitate impenditur. Oratio vestra in sinum vestrum revertetur. Nunquam enim alicui deficit, quod per illum alii proficit; imo crescit gratia ex impendio, et lechytus olei tanto plenius exuberat, quanto copiosius ex ipso mater virtutum charitas vasis quae offeruntur infundit.

Bene valete, universi et singuli, et apud misericordem Deum meorum, quaeso, vulnerum doloribus oleum misericordiae infundatis.



EPISTOLA CCXVII.

ARGUMENTUM.---Commendatio cujusdam abbatis [Col. 0504C] post mortem.

Erit fortasse, qui macilentam et exsanguem praesentis epistolae fastidiat nuditatem; sed sicut usui adversatur inter lacrymabiles chari funeris exsequias solemni vestium apparatu fulgere, ita in tam lugubri et singultuosa materia non decuit orationem exquisitis verborum flosculis lascivire. Si enim facunda sermonis suavitas lectoribus blandiretur, dum animos sua dulcedine fascinatos in sui consideratione suspensos alliceret, legentibus exhibendae compassionis furaretur affectum. Cumque ita vobis non legenda, sed lugenda destinemus, in praesentibus litteris non ornatum attendere, sed ploratum, non verborum venustatem, sed fletuum ubertatem. Non enim vobis exaravimus quae diu [Col. 0504D] dolor improbus elimaverit; sed quae de pleno lacrymarum et amaritudinis haurientes atramentario, dolor ipse dictavit, dolor, inquam, qui quadam jacturae irreparabilis singularitate, doloribus praeponderans universis usque ad illum calamitatis gradum nos detrusit, ut plurimum dignitatis plurimumque consolationis dolori nostro videatur accedere, si prae caeteris miserabiles videamur. Vos igitur, domini fratres dilectissimi, rogamus et obsecramus in Christo Jesu, quatenus nostrae condoleatis miseriae, non ut quodammodo quasi massa doloris in vobis decrescat, sed usque ad afflictos condolentium per passionem derivetur. Verum [Col. 0505A] vicem supplebit solatii si nostrorum infortuniorum acerbitatem tantae aestimationis apud vos esse noverimus ut affectum miserationis possit ab omnibus extorqueri. Cur autem habent dolendi principatum prae caeteris lugentibus ambiamus, nullus si nostrorum fletuum causam cognoverit mirabitur, sed avaram lacrymarum et pene insensibilem vestri cordis duritiam causabitur, non satis lacrymis indulgere. Decessit enim, decessit, et corpore mortis hujus liberatus est, Pater et pastor noster bonae memoriae, dominus G. Blesensis abbas. Cujus vitae meritum si ad plenum styli officio prosequamur, pene blandientibus erimus affines, nec invidiam mendacii poterimus declinare. Nam, sicut vita ejus supra hominem pene exstitit, ita supra fidem est quanta virtutum fuerit in eo, [Col. 0505B] dum viveret, plebescens infinitas. Caeterum, si mores ejus ad unguem compositos leniter et tepide delibemus, sibi simulacrum detractionis inducet remissior in commendatione sedulitas; propriis non derogare est paucas ipsorum virtutes attingere, dum pars earum elegantior sepulta silentio praetermittitur, et ad lucem publicae cognitionis videtur erumpere. Sanioris enim censuimus esse consilii prosequi castigatius, et infra veritatem sui meriti restringere titulos, ut nos potius lector parcos veritatis et verae laudis avaros inveniat, quam prodigos falsitatis. Ille etenim fuit, qui sic praefuit, ut plus prodesse appetens quam praeesse, nunquam coesse dedisceret, nec singularitatem praelationis, [Col. 0505C] sed conditionis qualitatem attendens omnibus se socium exhibuit vel ministrum. Legerat enim: Qui major est vestrum, fiat sicut junior, vel qui praecedit sicut qui ministrat [39 1Kb] . Magistrum itaque nullus hunc sensit, nisi cujus perversitas magistratus virga fuerat reprimenda. Quippe quamdam in eo suavem et delectabilem pietatis et justitiae misturam temperaverat mater virtutum discretio, ut nec magistrum diffiteretur in patre nec patrem in magistro desciret. Sic utrumque servavit in altero, ut in eo nec indignationem praelati paterna benignitas desereret, nec inter paternos affectus dormiret magistralis severitas disciplinae. Sic in arca discreti pectoris virgam et manna repositum servavit; sic oleum misericordiae vino districtionis commistum; ut in [Col. 0505D] sanandis vitiorum vulneribus Samaritani nostri diligentiam reformaret et quod scriptum est et noverat: Os quod mentitur occidit animam [40 1Kb] , non minus mendacium quam homicidium abhorrebat. Sic misericordiae visceribus affluebat, ut quodam compassionis participio velut appropriatum suis adnumeraret incommodis quidquid proximum infestabat. Sentiebat enim cum Apostolo dicente: Quis infirmatur et ego non infirmor? quis scandalizatur et ego non uror [41 1Kb] ? Caeterum tanta virtute largitatis enituit, ut probrose venditum reputaret obsequium, quod amicus precibus extorsisset. Manu [Col. 0506A] enim munifica petitionem praeveniebat amici, tanquam necessitatem praesagiens rogati. Quam diffuse vero in eleemosynarum largitione affectus universos laxavit, continua pauperum lamenta testantur, qui sicut nos de pastore sublato inconsolabiliter conqueruntur. Quam sollicitus in susceptione hospitum exstiterit, quam liberalem, quam devotum erga susceptos se exhibuerit, ipsa melius attestatur experientia, quam sufficiat sermo noster exprimere, etiam si refloreat duplicata in nobis gratia Tulliani eloquii. Non enim querulus sed sedulus, non sospiciosus, sed officiosus oeconomus, omnia, quae impendebat humanitatis obsequia, quadam jucunda et solemni vultus hilaritate quae omni pretiosior est obsequio serenabat. Noverat enim in hospite Christum [Col. 0506B] suscipi et in fine dicturum: Hospes eram et collegistis me [42 1Kb] . Quam solerti vigilantia rebus sibi commissis excubaverit, fide perhibet oculata domi exuberans victualium plenitudo. In exigendis quidem aedificiis perspicax redintegrationi dirutorum efficaciter insudabat, quod aptissime confitetur tam constructio novorum quam eorum reparatio quae consumpserat edax invidia vetustatis. Et quod familiarius ad cumulum emendationis accedit, libertatem remissius agendi quae caeteris abbatibus clementius indulgetur, ita suos monachos intra vitae arctioris terminos coarctavit, ut non haberet vita subjectorum districtior quid de abbatis laxiore licentia murmuraret. Ut autem sub expeditiore compendio [Col. 0506C] diffusam suae laudis materiam concludamus, vita ejus nil aliud quam quidam honorum conventus et quaedam virtutum congeries, formam morum et exemplar vivendi praebuit universis. Licet autem tam multiplici virtutum eminentia scalam sibi erexerit ad aeterna, sciens se non habere hic manentem civitatem, sed futurum inquirens, tum quod praesentis vitae iter sine aliqua terrenae conversationis macula nequaquam exstiterit, vestrae gratiam fraternitatis exoramus in Christo, quatenus vestrarum orationum instantia praetaxati patris nostri suppleat imperfectum; vestrae etiam supplicamus charitati, ut ita praesentium latori munificentiae vestrae suffragentur beneficia, ne viatici officii carentia injunctum sibi retardetur officium.



EPISTOLA CCXVIII.
[Col. 0506D]

ARGUMENTUM.---Gratulatio pro Carnotensi episcopo electo, et impedientibus responsio.

Charissimo domino et Patri, Dei gratia Carnotensi electo, suus P. B., salutem in auctore salutis.

Diu antequam desideratissimam nobis vestram faciem videremus, sicut unguentum effusum fuerat nomen vestrum. Nec enim abscondi poterat lucerna sub modio [43 1Kb] , super Ecclesiae candelabrum exaltanda. Ubi autem placuit ei qui vos segregavit, ut [Col. 0507A] ei in ecclesia Beatae Virginis Matris suae residuum vitae vestrae offerretis sacrificium vespertinum; venimus sicut regina Austri videre sapientiam et honestatem [44 1Kb] , quam in vobis fama publica praedicabat. Venientes itaque, sicut audivimus, sic vidimus, nisi quod minor erat fama quam veritas; famaeque decursus aut per invidiam, aut per insufficientiam multa de substantia rei tacendo retardat. Gratias autem ago opifici gratiarum qui talem nobis contulit in pastorem et episcopum animarum nostrarum, qualem ecclesiae nostrae necessitas exigebat. Necessarius equidem nobis erat, qui alienata revocaret, consolidaret fracta, lapsa erigeret, congregaret dispersa, errata puniret, prohiberet illicita, inordinata componeret, roboraret infirma [Col. 0507B] et perdita restauraret. Nil est quod in vobis causari possit aemulus, praeter habitus vilitatem. Porro Jesus sacerdos magnus in sordidis vestibus apparuit Zachariae. Quidam praeterea insufficientiam aetatis vestrae submurmurant. Verumtamen, sicut frequenter dico, si juxta fatalitatis excursus tributum senectutis solvitis, nihilominus homo interior, qui secundum Deum creatus est, de die in diem renovatur in vobis. Meminique legisse in Job [45 1Kb] , quod in antiquis est sapientia, et in multo tempore est prudentia. Sunt aliqui forte, qui in spiritu scissurae adhuc habitantes murmurant in electione, machinati sunt in regalium ablatione, sed in tertio in consecratione videlicet, nocere non poterunt. Prostratus est Golias in tertio lapide et magi in [Col. 0507C] tertio signo defecerunt [46 1Kb] . Quod autem importabilius est, hi qui hodie vobis porrigunt libellum repudii, jactant se in posterum vestram gratiam plenius habituros, eo quod jus regale, et vestras vobis segetes ademerunt. Factum Absalon possunt isti trahere in exemplum; qui ut Joab sibi gratiam sui patris acquireret, segetes illius legitur incendisse [47 1Kb] . Vae tamen homini per quem scandalum venit [48 1Kb] . Vos autem, si quis adversum vos spiritum suae temeritatis insibilat, cum patientia sustinete. In patientia enim vestra possidebitis animam vestram. Scio quod juxta verbum prophetae [49 1Kb] Dominus aperuit vobis aurem ut sciatis sustinere obloquentis injurias. Dedit vobis etiam linguam eruditam [Col. 0507D] ut sciatis quando oporteat vobis proferre sermonem. Dissimulate igitur quia habetis in Domino hujusmodi dissimulationis exemplum, sicut in Isaia legitur [50 1Kb] : Mentita es, inquit, et non es mei recordata, neque cogitasti in corde tuo, quia ego tacens, et quasi non videns. Exemplo etiam illius qui dorsum posuit ad flagella, sustinete, ut supra dorsum justi fabricent peccatores. Tanto minoris apud vos debet esse vestrorum aemulorum detractio, quanto viliores inter caeteros reputantur. Sane majores et meliores ad instantiam illorum qui vos diligunt ex affectu, redierunt ad cor. Conversa est procella in [Col. 0508A] auram, motus quoque tempestuosos et inconsultos blandior et prudentior oratio temperavit. Ad Bathoniensem itaque episcopum qui, sicut mihi per suas significavit litteras, desiderio desiderat vos videre, festinanter excurro, vester cum eram vobiscum, nunc autem vestrior, vestrissimus cum redibo. Rogo autem vos in ea humilitate, in qua Dominum orare quis potest, ut detis voci vestrae vocem virtutis, et me ad obsequium Virginis gloriosae de dimidio integrare velitis. Unam petii a Domino, hanc requiram ut inhabitem in domo Dominae meae [51 1Kb] . In omnibus enim requiem quaesivi, et in haereditate ipsius morabor, atque in domo ejus vitam meam ducere et finire proposui, in qua omnia fidei Christianae sacramenta percepi. Et licet [Col. 0508B] alibi mihi majores divitiae offerrentur, dico tamen cum Gedeone, quod melior est racemus Ephraim vindemiis Abiezer; meliorque est mihi dies una in atriis istis super millia [52 1Kb] . Quia igitur in manibus Dei et vestris est, ut inveniam requiem aut vagus sim et profugus super terram [53 1Kb] , cum ex migratione mea nihil erga alios de vestra largitione deperiat, et me omnino vindicetis in vestrum, in manibus Dei et vestris constituo sortes meas.

Bene valeat charissimus meus dominus, et omnes qui eum diligunt ex affectu.



EPISTOLA CCXIX. AD HENRICUM REGEM ANGLIAE.

Audivimus quomodo Jerusalem destructa est, et [Col. 0508C] quomodo crux, in qua Christus nos redemit, capta est. Rex Jerusalem in Babylonem ductus est; omnes civitates et munitiones, praeter Ascalonem et Tripolim, captae sunt, et adhuc utrum Jerusalem poterit canibus immundis resistere, dubitatur. Dominus rex Siciliae, auditis his rumoribus, statim se cilicio induit, et per quatuor dies plangens et a facie hominum se abscondens, illi terrae succurrere pro posse suo anxie et constanti devotione promisit. Cardinales autem, de assensu domini papae, inter se firmiter promiserunt quod, abjectis omnibus divitiis et deliciis, praedicabunt crucem Christi non solum verbo, sed opere et exemplo, et euntes mendicando accipient crucem Christi, et praedicabunt [Col. 0508D] et praecedent alios in terram Jerusalem. Statuerunt etiam, de assensu domini papae, firmissimas treugas inter omnes principes Christianos usque ad septennium, ita quod quicunque guerram contra Christianum medio tempore moverit, maledictioni Dei et domini papae atque excommunicationi omnium praelatorum universalis Ecclesiae subjacebit. Firmiter etiam inter se promiserunt, quod de caetero nulla munera recipient ab aliquo qui causam habeat in curia, sed ea tantum recipere poterunt, quae fuerint pro eorum necessitate donata vel missa et non ascendent in equum, quandiu [Col. 0509A] terra, in qua steterunt pedes Domini, fuerit sub pedibus inimici. Valete.



EPISTOLA CCXX.

Excursus saeculi, tendentis ad exitum incessanter, humanae conditionis miseriam tot errorum laqueis irretivit, tot adversionum contagiis maculavit, quod multi, despectis Sion faribus, excelsa Samariae conscendentes suas liniunt preces bitumine dogmatum haereticae pravitatis, et sub quadam humilitatis specie suae elationem animae palliantes, cujus tumoribus ultra modum interius efferuntur, habitatores Jerusalem non metuunt aspernari, et in se ipsis suum adipem concludentes, non verentur illud incurrere maledictum, quod qui despiciunt Sion et confidunt in montem Samariae, dicentes: [Col. 0509B] Non est nobis pars in David, nec haereditas in filio Isai [54 1Kb] , quibus posset Dominus merito comminari: Mittam famem in terram, non famem panis, nec sitim aquae, sed audiendi potius verbum Dei [55 1Kb] , quia ipse vult neminem perire; imo in amplexus occurrit revertentium filiorum. Opus coelestis seminis suis adhuc committit fidelibus dispensandum. Verum, licet in omnem terram insonuerit sermo Dei, cum coeli ejus gloriam enarrarent, et adhuc per locorum antistites qui a sede apostolica in partem sollicitudinis sunt vocati, effundatur imber evangelicae veritatis, sic tamen velut in ortu crescentis Ecclesiae Doctor egregius profitetur. Oportet haereses esse ut qui probati erant, manifesti fierent [56 1Kb] . Ad praesens [Col. 0509C] plurimi de peccatorum pondere deprimuntur, et obscuratur insipiens cor eorum, ut ad rectitudinem anfractus non revocent quo sequuntur, nec vocitent cum Propheta: Libera me de sanguinibus, Deus, Deus salutis meae [57 1Kb] ! sed velut domus exasperans et praevaricans legem Christi, ad amaritudinem doctrinae prosiliunt insensate; pabula coelestis eloquii contemnentes et animas simplicium occultis tendiculis captivantes. Sane inter caeteros, sicut nostris est auribus intimatum, tanta in Narbon. provincia excrevit copia perfidorum quod deficiente materiali gladio, spiritualis contemptui habeatur, et obrepat in catholicas propagines corruptio lambruscarum, dum ad tuitionem illorum qui nondum tanquam plumbum in pestilentiae pelagus [Col. 0509D] sunt demersi [58 1Kb] , et erectionem eorum, si potest fieri, qui jacent in latibulis caecitatis, nullus ibi murum pro domo Domini se opponat nec ascendere audeat ex adverso. Licet autem rumor hujusmodi ficuum fatuarum ad audientiam quorumdam religiosorum ascenderit, et ipsorum animos ad fontes suae scientiae derivandos foras commoverit contra ipsos et aquas dividendas cum fervore, ipsis in plateis, quia tamen si non mittuntur, auctoritate propria non sunt ausi assumere officium praedicandi, ne cum Dathan et Abiron quos terra vivos absorbuit acciperent portionem [59 1Kb] , non est qui [Col. 0510A] causam Dei alleget populo devianti oliva non zelus domus ejus nos comedit [60 1Kb] , qui nobis immeritis concessit in eminenti specula residere, volumusque cum infirmantibus infirmari et apponere paterna consilia, quibus exhibeatur vulneribus medicina: et curam, quantum in nobis fuerit, recipiat etiam plaga tumens d. t. p. a. s. m. qu. juris probatis quos ad id videris idoneos exsequend. qui paupertatem Christi pauperis imitando, in despecto habitu et ardenti spiritu non pertimescant accedere ad despectos, in remissionem studeas injungere peccatorum, ut ad eosdem haereticos festinantes per exemplum operis et documentum sermonis eos, Domino concedente, sic revocent ab errore, quod nisi frontem eorum atterat impudentia culpa [Col. 0510B] frequens, et de his merito possit dici: Frons mulieris meretricis facta est vobis; erubescere noluistis [61 1Kb] , per spem illud Evangelii se gaudeant consecutos: Ne timeas, grex pusille, quia Patri meo in te complacuit [62 1Kb] : ac id religiosi assequentes Salomonis, videlicet qui arguit hominis vias g. mag. quam his qui loquitur q. delectant, redeundo cum exsultatione, de sparso semine manipulos valeant reportare.



EPISTOLA CCXXI.

Episcopo Vacien., spiritum consilii sanioris.

Sal infatuatum esse diceris, non habens sapientiae condimentum. Sed interrogamus te, si unquam legendi studium ad illum Levitici locum te adduxit, [Col. 0510C] ubi sal in omni sacrificio jubetur apponi [63 1Kb] . Porro si affirmando responderis, argui poteris de contemptu, cum non sint opera tua discretione condita. Sed ut hanc objectionem effugias, in umbram excusationis allegabis mandatum illud vagum oculum praeteriisse, vel linguam praecipitem non exspectasse, lentum ingenium vel saltem infidelem memoriam paratam dispersisse, si quid ei circa talem materiam imaginatio commendavit, et ne in his deesse tibi probationis copiam conqueratis, actus cui perhibeant testimonium necessitati et ille processus iniquus adversus dilectum filium Vacien. praepositum evidenter ostendit quod talem in te jurisdictio habere debet effectum, qualem gladius bis acutus in manibus furiosi. Postulaveras siquidem [Col. 0510D] absolutionis beneficium ab eodem, quia sacerdotem quondam non tuae jurisdictioni subjectum pro injuria, quam idem tibi intulerat, ut dicebas, dum in Albensi Ecclesia praepositurae fungebaris officio, nudum ad velle tuum, ut quarumdem litterarum tuarum verbis utamur, in tua fecisti praesentia fustigari. Cumque se praepositus per litteras excusaret, proponens quod hoc non licebat eidem sine mandato sedis apostolicae spirituali, tu paratas habens ad omnem impetum tuum excommunicationis sententias, adversus ipsum verba satis exprimentia excommunicationis affectum temere [Col. 0511A] protulisti, et quasi illud non sufficeret ad offensam, eumdem praepositura Vacien. Ecclesiae spoliasti, licet ad exsequendum crucis negotium, non a quocunque, sed a sede fuisset apostolica deputatus. Ex hoc itaque terhate tales tibi elicias quaestiones: primo si odium in praepositura conceptum in episcopatu portare debuisti, sic retinendo rancorem ut mora praeter morem plus indignationis adjiceret cum factus potentior potentius vindicaberis: qui in minori officio forte quia possibilitas defuit praeteristi. Secundo, si ordo sacerdotalis vel saltem illius reverentia, qui per sacerdotale ministerium in altari Deo Patri pro salute humani generis victimatur, tanti tibi esse debuerit, ut non exponeres nudum sacerdotem ludibrio exacuens in ipsius [Col. 0511B] contumeliis et verberibus velle tuum. Quarto, si ad Christum et sedem apostolicam respectum tantum habere debueris, ut hominem tam honesti testimonii non antequam injunctum sibi exsequeretur crucis negotium excommunicares, et praepositura et rebus aliis contra justitiam spoliares. Collige igitur sequelam hujusmodi quaestionum, ut ex prima diligens dicaris odii conservator, secunda vero affectuosus sacrilegus; tertia satis insipiens, quarta praesumptuosus nimium et inimicus justitiae censearis: unde aperias oculos tuos et videas si super his praecesserunt palpebrae gressus tuos et factum deliberationis judicium exspectavit. Verum cum sedes apostolica et frenum opprimentium et refugium debeat esse oppressorum, nos tam tuis [Col. 0511C] quam Vacien. Ecclesiae capituli litteris diligenter auditis, promulgatam a te in eumdem praepositum ex causa praedicta excommunicationis sententiam, si tamen sententia dici debeat, decernentes penitus esse nullam, ipsi praeposituram restituimus, sic subtractam sive adhuc illam in manibus tuis retineas, sive alium intruseris in eamdem, mandantes illum quatenus ipsum in illius praepositurae corporalem possessionem inducant et tueantur inductum; detentorem si quis forsitan apparuerit post mandatum eorum infra 10 dies plenaria sibi restitutione providerit, omni beneficio ecclesiastico et officii exsecutione privantes, contradictores alios per censuram ecclesiasticam compescendo: super aliis [Col. 0511D] nihilominus substantiis eidem satis fieri faciant competenter. Tibi quoque districte praecipimus, ut non solum super his praefato praeposito nihil difficultatis opponas, verum etiam expensas et ablata restituas universa, teque nostro conspectui repraesentes, ut super promissis et etiam signo crucis abjecto, sicut accepimus, apud apostolicam sedem addiscas quid modestiam deceat pastoralem: caeterum, quia quales sint tuae sententiae, satis tu ipse potes agnoscere, nisi religaveris impetu rationem, ut puniaris in eo in quo dignosceris deliquisse, praesentium auctoritate statuimus, ut nullam de caetero in saepe dictum praepositum sententiam ferre praesumas, nec cum communi consilio totius capituli Vacien. alioquin robur non obtineat firmitatis.





EPISTOLA CCXXII. CAPITULI VIGORNIAE AD PAPAM INNOCENTIUM.
[Col. 0512A]

INNOCENTIO papae capitulum Vigorniae.

Evangelicum rete, propitiante Domino, sanctitati vestrae commissum, sic maxime vestris in manibus prosperabitur ad quaestum, si discretionis clavo ibi appensius trajiciatur in fluctibus, ubi uberior piscium copia confluat in capturam. Hoc in dextra navigii ex voce Domini expeditius proveniet cum excellentia apostolatus vestri in consueta mansuetudine susceperit vota supplicantium, promoverit ad gratiam quod universalis Ecclesiae procurat incrementum. Sedit in diebus antiquis in cathedra Wigorniensi Wulstanus pontifex, rexit eam directus a Domino, ampliavit religionem, dotibus cumulavit, Virgini [Col. 0512B] virginum consecravit; quomodo ad vitam vir simplex, et rectus, ac timens Deum; quomodo ad mortem conscius coelestium et domesticus Dei, quam in vita venerabilis et in morte exstiterit gloriosus documenta signorum, quae nobis reliquit antiquitas, argumentis perspicuis probunt. Quorum eo subsistit fides firmior, quo adhuc non desinit nobiscum miracula operari, magnifice quidem quia ad gloriam nostram, quia temporibus nostris salubriter, quia ad proventum subditorum, quatenus novis supervenientibus renoventur vetera, recaleant frigidi, ut qui non crediderunt verbo signi prioris, credant vel verbo signi sequentis. Ut autem sanctae paternitati vestrae liqueat quae nobiscum operatur Deus prodigia super terram, misimus de gremio Ecclesiae nostrae [Col. 0512C] viros fide dignos, qui fidem fideliter faciant eorum quae viderunt modo, quem iis discretionis vestrae prudentia praefixerit ad fidem. Paternitatis itaque vestrae pedibus advoluti postulamus et obsecramus in Domino quatenus auctoritas sedis apostolicae devotioni filiorum assistat, annuat petitioni, ut annumeretur in catalogo sanctorum in terris, quem ut credimus ascripsit Deus numero civium suorum in coelis. Confidimus enim quod in hoc incolumitas sedis vestrae prosperabitur in Domino, si promoveantur vota fidelium, si diebus vestris augeatur honor sanctorum. Sanctitatis vestrae incolumitatem, quam ut decet in Domino tam devote quam debite desideramus, in tempora diuturna conservet Altissimus!





EPISTOLA CCXXIII. FRATRUM MAJ. MON. AD EPISC. NANNETENSEM.
[Col. 0512D]

Episcopo Nannetensi fratres Majoris Monasterii.

Cum dominus Matthaeus de Lire, pro horrendo et horribili facto, quod in nostrae et totius Ecclesiae injuriam perpetravit, in sententiam excommunicationis inciderit, qui audiunt mirantur quod occasione mandati apostolici a vobis sub generali forma recepti, praetermissa vel penitus diminuta illa qualicunque satisfactione, quam ante impetrationem ejusdem mandati pro illo delicto nobis promiserat, ad ejus absolutionem procedere (quod Deus avertat!) intendatis. Licet enim illa quae satisfactio dici non debet, ad quantitatem delicti sufficere non deberet, [Col. 0513A] nos tamen ea quae pacis sunt quaerentes eam parati sumus recipere, sicut ad ejusdem Matthaei petitionem de bonorum fuit consilio prolocuta et ab utraque parte concessa. Unde paternitatem vestram exoramus et petimus quatenus, ne poenae facilitas alios ad consimile factum invitet, vos intuitu Dei et amore beati Martini in hac parte erga nos et Ecclesiam nostram taliter habeatis, ne Ecclesia nostra, quae se vobis in bonorum spiritualium et temporalium participatione devotam exhibet, in illius pauperculae satisfactionis diminutione sentiat se gravatam: imo vos murum pro domo Dei Israel taliter opponatis ut poenae formidine alii ab excessu consimili retardentur, nosque vobis ad grates uberrimas teneamur.



EPISTOLA CCXXIV.
[Col. 0513B]

Intra paternae claustrum memoriae residet devotionis regiae magnitudine promerente, bonum materia et requeti excitata digis ut supernae benedictionis rore perfusa sospitatis gratia vigeas, et tandem ad beatae lucis gaudia pervenire merearis. Hoc utique desiderium ab olim in nostro pectore fervebat, eoquo potius suscepit incrementa fervoris, quo, licet immeriti sedis apostolicae residentes, et pastoralis gerentes onera officii, pro tua et cunctorum salute tenemur amplius vigilare. Principalis ergo exhortatio mea quaerit et petit instantius ut intentae considerationis oculos habeas ad redemptorem Dominum nostrum Jesum Christum, gerens in tuis visceribus [Col. 0513C] figuratum, sua beneplacita prosequi delecteris, et pensans proinde quod hujus mundi figura praeterit, quodque abierunt et abeunt reges et principes caeterique subjecti corruptioni; nulloque quod nascitur sub sole habente stabile firmamentum, in divini nominis amore persistas, aedificans prudenter in supernis, inferioribus veluti transitoriis et caducis sua vilitate contemptis, ut in regnum coelestis gloriae perenne, quae non deficiet nec peribit, tibi constituas mansionem. Caeterum cogitantes non sine magno compassionis affectu circa delatas oppressiones et angustias terrae sanctae, quas vidimus et propria manu palpamus, in minori officio constituti, ac desiderantes de caetero ne totaliter pereat si sibi subsidio tali provideri possit, mentem meam super hoc aperire decrevimus [Col. 0513D] per litteras speciales, quas per tales vobis et fratribus vestris suarum dono virtutum earum multiplici et acceptum ei duximus dirigendas. Ideoque regalem magnificentiam cum paterna fiducia rogamus et hortamur attente, quare apud eumdem ad id preces tuas officialibus studiis interponas, ita quod exinde retributionis aeternae percipias incrementum. Ut autem tibi nostra plenius intentio pateat, credimus quod indubitanter sic ab ore nostro prolata quae talia super passis omnibus ex parte nostra tua duest excellentiae referendam. Nec mireris quod bulla nostra non exprimens nomen nostrum est [Col. 0514A] appensa praesentibus, quae ante consecrationis vel benedictionis nostrae solemnia transmittuntur. C. . . . . . . hi qui fuerunt in Romanorum electi pontifices consueverunt in bullatis litteris inde suae consecrationis munus modum hujusmodi observare.



EPISTOLA CCXXV. AD ARCHIDIACONUM SARESBERIENSEM.

ARGUMENTUM.---Deprecatoria.

Reverendo domino suo . . . . archidiacono Saresberiensi, PETRUS suus B., salutem et visceribus abundare in me.

Loquar ad dominum meum, cum sim cinis et pulvis. Namque de nativa ejus benignitate praesumens, [Col. 0514B] eumdem, licet ecclesiasticis occupationibus implicitum, confidentius interpello. Si enim aliquid minus circumspecte dixero, quod liberalem domini mei frontem possit in rugam contrahere, scio tamen eum legisse illud propheticum: Dominus mihi dedit linguam eruditam ut sciam sustentare eum qui lassus est verbo [64 1Kb] .

Recolere potest reverentia vestra, benignissime Pater, quam devote et quam diu in ministerio Ecclesiae vestrae militaverim, quam exiles fructus reportaverim ex labore. Oportet siquidem, juxta Apostolum, agricolam laborantem de fructibus suis percipere. Quis enim unquam suis militat stipendiis [65 1Kb] ? aut quis non est transgressor legis, si [Col. 0514C] mercenarii sui denarium usque in noctem penes se decreverit retinere. Beata es, Isaia testante, filia Sion, in retributionibus tuis, quia pascuntur in te agni juxta ordinem suum [66 1Kb] . Et Gregorio attestante, ecclesiasticis utilitatibus desudantes, ecclesiastica dignum est remuneratione gaudere. Post varias et enormes fortunae pressuras, tandem per gratiam Jesu Christi de tempestate respirans ad portum, vestram misericordiam imploro, quatenus intuitu misericordiae et obtentu Domini clementiores super me oculos reducatis, et in assignatione primo vacantis praebendae mihi servo vestro manum munificentiae porrigatis. Vestrae siquidem celsitudini modicum, meae vero parvitati permagnum est quod imploro. Ex eo tamen et misericordiam Dei et gratiam [Col. 0514D] Romanae curiae, et favorem hominum vindicatis. Ut enim verbis Apostoli utar, quod in praesenti est momentaneum, aeternae vitae gloriae pondus operatur in nobis, non contemplantibus quae videntur, sed quae non videntur [67 1Kb] . Et Augustino testante inenarrabiliter reddit Deus quae misericorditer conferuntur. Possem siquidem ad vos coactivas litteras domini regis Anglorum et ex parte domini papae cogentius habere mandatum, sed erga dominum meum humiliter et modeste incedo, volens potius id obtinere per misericordiam, quam per violentiam extorquere. Sic enim gloriabitur securis erga eum [Col. 0515A] qui incidit in eam, aut exaltabitur serra erga eum a quo trahitur.

Vobis offerro et dono me totum; vestrum est siquid sum, si quid valeo, si quid possum.





EPISTOLA CCXXVI. ADRIANI PAPAE AD HENRICUM II REGEM ANGLIAE.

ADRIANUS servus servorum Dei, charissimo in Christo filio illustri regi Anglorum HENRICO, salutem et apostolicam benedictionem.

Laudabiliter et satis fructuose, etc. Vide in Adriano papa post ipsius Regesta, Patrologiae t. CLXXXVIII.



EPISTOLA CCXXVII.

ARGUMENTUM.---Consolatoria episcopo suo.

Desolationi vestrae filiali devotione compatiens, [Col. 0515B] quantum scivi et potui, salutaribus monitis vobis studueram suadere, ut ab hujus mundi sarcinulis excussus sicut locusta in viam mandatorum Domini curreretis; cumque alii plures ex ditationibus amicorum a consimilibus injuriis et pressuris et animi sui pacifica tranquillitate respirent, vos a tribulatione malorum et dolorum quasi abysso desperationis absorptus, ad omnem consolationem vestrum animum induratis, et rapinam bonorum vestrorum, quam alii jugum Domini suave et onus leve [68 1Kb] reputant, vos iram Domini crudelem et inexorabilem aestimatis. Proinde quod aliis est odor mortis, sic et quod aliis ad gaudium, ad supplicium vobis cedit: sic nimirum eodem sole carnes indurantur [Col. 0515C] et manna liquescit.

Porro Dominus Deus Sabaoth, qui aperit et nemo claudit [69 1Kb] ; qui aperit manum suam et implet omne animal benedictione [70 1Kb] , qui dives est in omnibus qui invocant eum [71 1Kb] , qui dat omnibus affluenter et non improperat [72 1Kb] ; ipse qui surdos facit audire et mutos loqui [73 1Kb] , nunc mihi gratiam coelestis eruditionis inspiret, vestrumque cor emolliat, ut sit haec exhortatiuncula mea capax consolationis et perceptibilis disciplinae. Quid est hoc quod in ore hominum plebescit? vos inconsolabiliter vestra et parentum vestrorum damna plangere, cum ista et illa teneamini constanter et aequanimiter sustinere. Compassio, quam ad parentes habetis non ad nummorum oblationem, sed ad morum correctionem [Col. 0515D] porrigi exigebat. Erant enim divites antequam eis aliquem reditum conferretis; verum hujus tempestatis episcopi, reprobatis viris prudentibus et honestis, cor suum, et quidquid cum corde habent parentibus reprobandis insana prodigalitate infundunt, nec implent vasa vacua, sed plenis et ad summum exuberantibus mensuram confertam et coagitatam supereffluenter accumulant, pium quippe est proximo compati ne egeat, sed major est misericordia compati proximo ne pereat. Bonum est condolere malis quae proximus patitur, sed Deo acceptius est condolere malis quae proximus operatur. [Col. 0516A] Scriptum est autem: Inimici hominis domestici ejus [74 1Kb] , multis enim perniciosa est affectio parentelae, frequenter enim dum studet propitius esse parentibus, sibi crudelis efficitur. Christus pro amicis suis animam suam misericorditer posuit. Sollicitus amor parentum animam suam crudeliter pro amicis suis ponit; nunc anxius et totus aestuans in parentibus promovendis. Sed cum diem extremum clauserit, nulla est animae suae consolatio de prosperitate viventium. Imo vereor ne peccata, quae divitiarum occasione commiserint, cedant mortuis in singultum aeternumque supplicium. Unde enim parentibus suis praestitit materiam delinquendi, relevasse potuit multorum indigentias suaeque animae salubrius in posterum providisse. Verum blandissima [Col. 0516B] seductrix est parentum affectio; nemo enim carnem suam odio habuit [75 1Kb] , verba tamen haec circumspectum exigunt intellectum, nam cum idem Apostolus alibi dicat: Qui suorum et maxime domesticorum curam non habet, fidem negavit et est infideli deterior [76 1Kb] , a se ipso dissentire videtur. Sed sciendum quod huic amori, quo se vel suos parentes homines diligunt, natura originem modumque praescribit: facit natura ut gallina super pullos suos infirmetur, ursa et leaena fetibus blande immurmuret. Lamia etiam nudat mammas suas ut catulos alat. In his et in omnibus animantibus natura quosdam dulces amoris operatur affectus; amat utique homo naturaliter se, amat et parentes [Col. 0516C] suos: sicut autem utrumque hunc affectum non admittere impossibile est, sic eum non sequi maximae virtutis est. Quia igitur hic naturalis affectus et pronior et indulgentior et tam suis quam animae saluti expediat, oportet ut frenum rationis habeat cujus moderatione ducatur. Vult itaque Apostolus ut domesticorum amore, ratione dispensante, quaeratur aut eorum necessitas aut aestimatio meritorum. Quid autem naturalis affectus quandoque transgrediatur fines legitimos rationis, quodque nos Dei et nostrum faciat oblivisci, experientiae magisterio docemur assidue, dum quidam mollis et dulcis affectio carnis nostrae ad suavia et illicita suis nos blandimentis inclinat. Hos indiscretos amoris affectus, quibus homines diligunt se aut suos, Apostolus [Col. 0516D] ad Timotheum scribens inordinatos insinuat dicens: Scio quod in novissimis diebus instabunt tempora periculosa et erunt homines seipsos amantes, cupidi, elati, sine pace, criminatores, incontinentes, tumidi, et protervi, voluptatum amatores magis quam Dei [77 1Kb] . Utrumque amoris motum secundum, rationem et secundum effectum Christus brevi sermone distinguit: Qui amat, inquit, animam suam perdet eam [78 1Kb] . Notat amorem qui ex irrationabili affectione procedit. Item: Qui odit animam suam in hoc mundo in vitam aeternam custodit eam [79 1Kb] . Odium quippe vitae praesentis quae per animam hic notatur sequitur [Col. 0517A] rationem et ideo in aeternum custoditur. Quod exponens Augustinus: Si male, inquit, amaveris, id est ex affectu non ex ratione, tu odisti; si bene, id est propter Christum et sic ex ratione, si vitam tuam oderis, tunc amasti. Nimirum qui diligit iniquitatem, odit animam suam [80 1Kb] . Irregularis autem et iniquus est amor quo suavia et dulcia diligimus. Amor vero quo diligimus dura et aspera propter Christum, animae praevius est ad salutem; proinde si ex parentum locupletatione videmus animabus nostris imminere discrimen aut scandalum famae, pium et sanctum est eos a nimia nostri amoris affectione praecidere. Sic equidem pietatis auctor Sanctusque sanctorum sub quadam membrorum nostrorum imagine nos informat. Si oculus, inquit, [Col. 0517B] tuus, aut pes tuus scandalizet te, erue et abscide eum a te [81 1Kb] , nec ab hujus abscisionis seu odii sententia excipiuntur pater et mater, quos ex legali decreto tenebamur accuratius honorare. Quocirca longe satius est mihi amorem, qui ex affectu et non ex ratione est, patri et matri vitaeque meae subtrahere quod cujusdam odii speciem in se habet, quam me et ipsos sic diligere irrationabiliter ut sim Christo indignus et merear incendium gehennale. Quid agimus? Quid verba in ventum jacimus? lavamus laterem et aerem in vacuum verberamus! videmus namque illos, qui rerum suarum damna diu fleverant:

Fletur enim lacrymis amissa pecunia veris,
[Col. 0517C] videmus, inquam, quod in suis doloribus consepulti, quasi a mortuis resurrexerunt. Cumque esset in iis exstinctus amor proprius et parentum, reaestuat et antiquus amoris affectus in cineribus jam sopitus. Sua nimirum et parentum ducti affectione manibus et pedibus repunt iterum ad divitias et honores, et nunc eos insanius exagitat spiritus hujus mundi, spiritus vertiginis et erroris, solito ambitiosius ab hominibus quaerunt gloriam hujus mundi, et non gloriam quae a Deo est; sed confusi sunt, quoniam Deus sprevit eos [82 1Kb] ; indicant enim quotidiani eventus quod eorum fama et memoria, quae ventum saecularis gloriae captant, citius vento transit; eorum laus, quam crediderant perpetuo duraturam, sepelitur oblivione damnabili, et peccata [Col. 0517D] eorum, quae nulli fuisse revelata existimabant, in infamiae maculam et commune opprobrium publice residimant; nunc autem apparet quod habebant oleum sed amurca infectum, habebant scientiam sed inflantem, intellectum, sed praestigiose versutum, memoriam sed injuriarum, facundiam, sed in malum, et ut brevius loquar, omnia quae sibi ascribebant ad magnificentiam et gloriam, nunc eis cedunt in opprobrium turpe et, quod gravius est! in gehennam. O doxa, doxa, o fallax gloria! o ventus urens, o aer pestilens, o aura corrumpens, o inflatio aurium, o vesica intumescens [Col. 0518A] tam plena vento quam nihilo, quomodo ludis et illudis magnatibus, quos adulatorie beatificans in errorem inducis! Aliter sentiebat Apostolus dicens: Non nosmetipsos commendantes, charissimi [83 1Kb] , et de se ipso: Si quid sum, gratia Dei sum id quod sum [84 1Kb] . Ipse minimum apostolorum et quasi abortivum se reputat; praelatus autem ecclesiastici honoris insufficiens et inutilis usurpator, se ipsum magnificans et extollens, assentatores adulatores habet, qui proditoria laude auriculas ejus palpant, eique persuadent de se ipso credere multa et magna, quorum conscientia miseri penitus est ignara. Fatuum enim ore glorificant et corde condemnant, et quandoque retrorsum faciem avertentes in derisionem ipsius canis Apuli linguam seu rostrum ciconiae [Col. 0518B] vel auriculas asini manu mobili repraesentant. Si Terentii comici recordaris, manifeste ibi poteris Thrasonis personam exprimere et generationis; licet autem sacerdos Domini debeat habere testimonium ab his qui foris sunt, gloria tamen ejus hoc esse debet, testimonium conscientiae suae [85 1Kb] . Vera quidem laus est, de qua dicitur: In Domino laudabitur anima mea [86 1Kb] . Et sicut beatus Petrus apostolus dicit: Conscientiae bonae interrogatio in Dominum [87 1Kb] . Campus hujus materiae latissime patet; sed ut sermo succingatur ad compendium, illud totum curiositati mundanae impenditur quod sibi exigebat Dei cultus et necessitas animarum. Petro et omnibus praelatis in eo dictum est: Pasce [Col. 0518C] oves meas [88 1Kb] ; non praecepit ut clauderent et pascerent in vivario pisces et in indagine feras. Lingua mea pruriens prosequi gestiebat hoc verbum, sed ne videar gravis his qui oderunt corripientem in porta, digito compescam labellum: vidi, Pater, et doleo me vidisse quando eras cor et anima principis, summus inter aulicos, deusque et dominus Pharaonis. Sane familiaritas illa diu stare non potuit, caduca est enim dilectio curialis, nec ad illam pertinet charitatem, quae nunquam excidit [89 1Kb] . Putastis vestris implere largitionibus cupiditatis abyssum in his qui sequuntur munera et retributiones? Sed apud eos auri et argenti fames insatiabilior est inferno. Dona ergo, quibus exactionum fiscalium angarias cupiebatis evadere, misistis in [Col. 0518D] saccum pertusum [90 1Kb] . Omnia etenim perdidistis:

Sic, ut non perdat, non cessat perdere lusor,
   Et revocat cupidas alea blanda manus.
Contritus et afflictus mendicabat in suis pauperibus Christus, nec erat qui moveretur super contritione Joseph. Sed, sicut quibusdam improperat Augustinus: Tollit fiscus quod non recepit Christus, postremo effudit in vos apud regem venenum linguae detractoriae malitia viperarum, pacemque vestram turbavit in occulto omni serpente crudelior invidia detractorum. Nimirum Achitophel in universis fere curiis magnatum multos reliquit haeredes; [Col. 0519A] adhuc ibi sunt Jamnes et Mambre qui resistunt Moysi sanctoque Spiritui contradicunt [91 1Kb] . Quia igitur experimento novistis quanta sit amaritudo divitiarum et honorum hujus saeculi, quam fallax et sophistica sit gloria hujus mundi, gustate et videte quam suavis est Dominus [92 1Kb] et de maximis obventionibus reddituum quos habetis, id quod quotidianis usibus superest per manus pauperum thesaurizate in coelo. Fidelis enim est Deus quia veritas est [93 1Kb] , nec in ore ejus aut in corde inventus est dolus [94 1Kb] , nihil enim vobis poterit fur subripere aut raptor auferre, seu praepotentum violentia extorquere. Tunc denique cum Apostolo plena conscientiae securitate dicere et cantare poteris: Scio cui credidi et certus sum quia potis est depositum meum servare [Col. 0519B] in illum diem justus judex [95 1Kb] .



EPISTOLA CCXXVIII.

ARGUMENTUM.---Supplicatio pro Ecclesia Rothomagensi.

Illata ovili afflictio in ignominiam negligentiae pastoris, et subjectorum injuria retorquetur in opprobrium praesidentis. Regalis ministrationis adjacet exercitio pauperes Christi refovere, et iis indilatae protectionis propinare munimentum. Rex justissime, depressionis nostrae singulare remedium, nostrae naviculae salutare subsidium, ad vos multis afflicta contumeliis nostra conclamat Ecclesia, diuturnae adversitatis passura naufragium, nisi vestra miseratio nostrae angustiae praetendat remediale fulcimentum. Praesumptuosa enim malignitas de die [Col. 0519C] in diem nostram exacerbat innocentiam, et possessionibus nostris dilaceratis conventum nostrum cogit mendicare. Ad vestrae igitur protectionis auxilium confugimus, ut nobis de injuria illata satisfactionem et de rapina condignam restaurationem faciatis exhiberi. Dignum enim est ut eleemosynas, vestro nobis collatas beneficio, a luporum . . . . . circumstantium studeatis obsitare.



EPISTOLA CCXXIX. AD DECANUM ET CAPIT. CARNOT

Viris venerabilibus domino G. decano et capitulo Carnotensi, suus P. Bles. Londoniensis archidiaconus salutem in eo sine quo non est salus.

Habebam in votis praecipuum ad Ecclesiam vestram ante diem Dominicae ascensionis ascendere, [Col. 0519D] sed a desiderabili proposito me revocarunt quidam nuntiantes tempestivum domini Cantuariensis adventum. Scribo itaque vobis ut officio scripturae et devotione scribentis inter nos quoquo modo jactura corporalis absentiae redimatur. Amor equidem Dei, qui adhaerere ei nos facit, est quoddam ineffabile vinculum unionis. Teste namque Apostolo: Qui adhaeret Deo, unus spiritus est cum illo [96 1Kb] , servans cum Deo et proximo unitatem spiritus in vinculo pacis [97 1Kb] . Ab Apostolo arguuntur homines se ipsos amantes. Si enim charitas est, esse solitaria dedignatur. [Col. 0520A] Proinde se ultra se porrigit, nec volens aliquid singulariter possidere, bonum proprium etiam in commune deducit; quodque mirabilius est, quodam ineffabili artificio charitatis saepe quod homo non habet in se, diligit in alio, nec solum bona quae censentur, sed necessitates et angustias alienas compassionis beneficio suas facit. Nimirum sicut gaudenti congaudet, ita flet cum flente, et alterius scandala vel onera communi humero portans, quamvis singularitatem non diligat, tamen ut proximi afflictio relevetur, se singulariter praeoptat affligi.

Duo in charitate notat apostolus Petrus, quod sit mutua et continua. Ante omnia, inquit, mutuam in vobismetipsis continuam charitatem habentes [98 1Kb] . [Col. 0520B] Mutua est, quae a me in te et a te transit in me; haec non verbo et lingua diligit, sed opere et veritate. Continua vero est; quae nullis suspicionibus interrumpitur, nec simulationibus adumbratur. In libro etiam experientiae legimus quod lex amoris mutui in membris meis scripta est. Si una manus laeditur, altera manus eidem compatiens patienti blande obsequitur. Pedi aut tibiae dolenti non dedignatur caput aut oculus humiliter inclinari; venarumque et nervorum compagines sic amoris unione constrinxit quaedam naturae benignitas, ut tota illa operatio interior etiam in nobis imitationis exemplo ad fructum socialis amicitiae coalescat. Pater misericordiarum et Deus totius consolationis pater [Col. 0520C] est miserorum. Proinde et si videar consolatoriis indigere, renuit tamen consolari anima mea. Nam ut verbo Job [99 1Kb] utar: Etsi me occiderit Deus, sperabo in eum. Rapinam bonorum meorum aequanimiter fero, nec plango supellectilis terrenae jacturam. Quid enim mihi est praeter te, Deus, et a te quid volui super terram? Teste Apostolo: Divitiae hujus saeculi sunt impedimenta salutis, quae faciunt miseros, nec solum impedimenta sunt, sed quasi aurei compedes et catenae, nisi quod aurum ferro est ponderosius et gravius ad ferendum. Dominus dedit, Dominus abstulit [100 1Kb] : si ad data respicio, minor sum cunctis miserationibus ejus; si ablata considero, excussus sum sicut locusta [1 1Kb] , et abjecta sarcina gravi ad currendum in via Domini expeditior [Col. 0520D] sum effectus. Ille se miserum fateatur, cui conscientiae vermes interius scatent, qui cum morte ineunt foedus et pactum faciunt cum inferno. Ibi vere est miseria, ibi nulla est consolatio, ibi dives guttam aquae de digito leprosi postulat et accipere non meretur. Vae his qui nec exemplo alienae nec propriae damnationis exspectatione terrentur, et ut moneantur terribiliter gehennalis horrore supplicii, atque in iis compleatur quod scriptum est, quia territi purgabuntur [2 1Kb] . Sane de loco voluptatis parentes aut potius peremptores nostros ejecit Dominus [Col. 0521A] in vallem plorationis, ubi nemo postea natus est nisi in ejulatu et planctu, excepto solo Zoroaste, qui in sua nativitate risisse legitur, prodigioso et detestabili auspicio. Ipse enim primus artem magicam invenisse et docuisse narratur. Verum non ideo paradisum nobis abstulit Dominus, ut temporalem paradisum nobis in saeculo faceremus. Res magni discriminis est quod spiritus hominis vadens et non rediens ita vento gloriae sonorabilis et ambitione ducatur, ut intima sua nusquam abjiciat, ut ad diripiendas hujus mundi sarcinulas currens et aestuans obliviscatur sui et judiciorum Dei, nec in Christo qui vita est, sed in morte obdormiat. Vae misero, cujus fides mortua, cujus opus mors, cujus haereditas vermis, cujus habitatio est gehenna! O [Col. 0521B] quam horrendum est incidere in manus Dei viventis [3 1Kb] , ante cujus tribunal omnes nos adstare oportet, ut unusquisque recipiat prout gesserit in corpore, sive bonum sive malum [4 1Kb] . Ibi omnia erunt nuda et aperta; ibi nulla tergiversatio proderit; nulla ibi locum habebit exceptio, sed sicut distinguit Dominus inter Lazarum et divitem epulonem, qui malum hic sustinet cum Lazaro recipiet bonum [5 1Kb] ; qui autem hic deducit in bonis dies suos, in momento descendet ad illud interminabile malum, ubi de voluptuoso dicetur: Quantum exaltavit se in deliciis, tantum date illi tormenta et luctum [6 1Kb] . Sternetur tinea subter eum et operimentum ejus erit vermis. Porro bona est negotiatio, per quam transitoria [Col. 0521C] subtrahuntur et conferuntur aeterna, ut qui emancipatus est a servitute peccati mittatur in plenariam possessionem haereditatis aeternae. Vere vero miseri sunt, qui titulum sacrae paupertatis abhorrent, et ut sibi damnabiles accumulent divitias quasi sub jactu aleae animas suas ponunt. O quam magna multitudo dulcedinis tuae, Deus [7 1Kb] , dum circa servos tuos adversa et prospera salubri moderatione dispensas, nunc tanquam sapiens medicus utens cauterio, nunc fomentis! testimonio Salomonis medicinam dabit Deus hominibus et stulti despiciunt eam [8 1Kb] ; flagellum Domini medicina est, haec hominis insolentiam reprimit, vitium curat; per hanc innotescit hominis virtus et in fructum gloriae convalescit. Utiliter ergo adversitate corripitur [Col. 0521D] qui prosperitate corrumpitur. Verbum Prophetae est: Increpationes Domini sustinebo, quia peccavi [9 1Kb] : hoc speculum quasi mare est spatiosum, ubi tanquam diluvio inundante surgunt elationes maris, saeviunt turbines procellosi, circumfluunt torrentes iracundiae, ebulliunt abyssi cupiditatis et avaritiae: colliduntur invicem tumores superbiae, luxuriae impetus, et voracitas gulae. Laborantibus in hujus naufragio tempestatis patienter paupertas portus est et porta vitae; nimirum quia si voluerimus strenue luctari seu natare, vel viatores expediti fieri, vestimenta [Col. 0522A] projiciamus, etiam si non sint onerosa. Sanctum Joseph adultera tenebat chlamydis apprehensa lacinia; sed relicto pallio manibus adulterae liberatus evasit [10 1Kb] . Diu vos tenuit adulterina cupiditas: beati qui relinquunt chlamydem, magnaeque et modicae supellectilis Christi proferunt nuditatem. Nunquam a divitiis et deliciis hujus mundi venitur ad delicias coeli; nullusque sanctorum appetit florere in mundo et in aeternum regnare cum Christo. Qui divitias habent, habeant, quaeso, ut Abraham ex justis causis ad usus licitos, ad hospitalitatis gratiam, non ad thesuarizandum, sed ad distribuendum pauperibus: sustentatio enim pauperum substantia est et redemptio locupletum. Denique paupertas potius ex humilitate animi, quam ex [Col. 0522B] censu tenui aestimatur. Et notandum quod dives sui sollicitus est; Deus autem pauperis juxta illud: Ego autem mendicus sum et pauper: Dominus sollicitus est mei [11 1Kb] ; Parcet Pater Deus inopi et pauperi et animas pauperum salvas faciet [12 1Kb] ; dicit autem divitibus: Vae vobis, divites, qui habetis hic consolationem vestram [13 1Kb] ! Sane titulus paupertatis, etsi despicabilis sit apud homines, amabilis tamen et honorabilis est apud Deum. Regnum coelorum pauperum est, non solum ad habendum sibi, sed ad communicandum aliis ut eos recipiant in aeterna tabernacula: jam coelestis vitae primitias praegustantes potantur, non de torrente sed rivulo quodam voluptatis internae. Sciunt autem quod [Col. 0522C] quidquid in saeculo affluit defluit; ideo ejus affluentiam dedignantur. Cum istis et de istis dicit Apostolus: Tanquam tristes semper autem gaudentes, tanquam nihil habentes et omnia possidentes; sicut egentes multum autem locupletantes, sicut morientes et ecce vivimus [14 1Kb] . Caeteri quidam, abundantes divitiis et vitiis, imitatores sunt Naaman divitis sed leprosi, nonne divites illi merito leprosi censentur, qui sunt diversitate et multitudine criminum, velut quadam leprae varietate respersi? Isti passionum suggestione putant esse melius sustentare pauperes de exuberantia hujus mundi quam in paupertate Christi sequi: praeferebat Naaman Damasci fluvios Abbana et Pharphar Jordani [15 1Kb] , qui interpretatur humilitas vel descensus, et qui leprae spiritualis [Col. 0522D] curationem suavius et efficacius operatur. Porro non solis pauperibus beneficiorum humilitas exhibenda est, licet enim scriptum sit: Dispersit, dedit pauperibus [16 1Kb] , tamen usu et experientia docente cognovimus aliquos divites naturae subsidiis indigere, juxta illud: Divites eguerunt et esurierunt [17 1Kb] , et item: Qui multa possident, multis egent. Sic etiam justos et injustos sagena charitatis includit; nam quamvis legamus: Desudet eleemosyna in manu tua, donec invenias justum cui des; et item: Da misericordi et ne suspicias peccatorem [18 1Kb] , tamen et [Col. 0523A] injustis et peccatoribus affectum pietatis, si egeant, exhibere debemus: unde Augustinus: Sunt qui aestimant eleemosynas justis tantummodo conferendas, peccatoribus autem nihil. Sed debemus in malis eorum iniquitatem persequi, et in iisdem communi subvenire conditioni. Item Joannes Chrysostomus: Quiescamus ab hac absurda curiositate diabolica et peremptoria. Si quis enim in clero electum se dicit, si vero pro nutrimento postulat, in his ne examines. Si Abraham scrutator fuisset adventantium, nunquam fortassis angelos in suo hospitio recepisset. Sed qui recipiebat omnes recepit et angelos, teste beato Ambrosio. Ordo charitatis est ut prius parentibus sociisque et fratribus, si boni sunt sive a suis divitiis exciderunt, sive carnales [Col. 0523B] sive spirituales sint, benignae compassionis affectio impendatur. Beneficia hujus distinguit et dictat voluntas, non necessitas, consilium non praeceptum, nemo enim in necessitatibus liberalis existit. Unde Apostolus ad Corinthios scribit in haec verba: Non quasi imperans dico, sed per aliorum sollicitudinem et etiam nostrae charitatis ingenium bonum probans: scitis enim gratiam Domini nostri Jesu Christi, quoniam propter vos egenus factus est, cum esset dives, ut illius inopia vos divites essetis, et consilium in hoc do: hoc enim vobis utile est [19 1Kb] . Ecce enim non imperat sed approbat; dat consilium, non praeceptum; utile dicit, non necessarium; haec autem utilitas ex voluntate pensatur. Unde idem Apostolus [Col. 0523C] ad Corinthios, Si voluntas prompta est, accepta est Domino [20 1Kb] , quaerit enim non satum sed fructum, non quaestum sed pietatem. Ut vero prophetae verbo utar: Ego vir videns paupertatem meam [21 1Kb] , misericordiam Domini in silentio exspectabo, quia silentium justitiae custos est, eritque in silentio et spe consolatio mea. Quare ergo tristis es, anima mea, et quare conturbas me [22 1Kb] , quare cogitationes meae dissipatae sunt, torquentes cor meum? Nunquid resina non est in Galaad, aut medicus non est ibi [23 1Kb] ? nunquid abbreviata est manus Domini, ut te salvare non possit et collocare in tuto atque in pulchritudine pacis? Et tu, Domine, forma pulchritudinis ac signaculum sanctitatis. Signa tuo amore cor meum, Deus cordis mei, et pars mea Deus in [Col. 0523D] aeternum. Tu etiam, o bone Jesu, o benigne, o amabilis, o suavis, o dulcis amor! o Deus, o charitas! Deus, pro me Carnotensi decano respondere digneris ad meritum, qui mihi nec volenti nec petenti sui medietatem redditus gratis obtulit, atque ad misericordiam quosdam alios assistentes exemplo suae liberalitatis induxit. De promisso ejus non minus teneor quam de dono, et licet certum et fixum habeam, nec ab eo vel ab alio in hac persecutione recipiendi propositum, suum tamen confiteor esse si quid sum, si quid habeo, vel habere potero in futurum. Virgo virginum omnibus, qui ei [Col. 0524A] devote serviunt et eam humiliter venerantur, formam diligendi Deum ac proximum in suae charitatis ordinatione praescribit. Rex enim qui eam introduxit in cellam vinariam [24 1Kb] , ipsam poculo amatorio inebrians suam in illa ordinatione studuit charitatem. O pulcherrima mulierum, quae vulnerata charitate quandoque dicebas: Filiae Jerusalem, dicite dilecto quod amore langueo [25 1Kb] ? nunquid adhuc langues: nunquid charitas languor est? certe potius deberet medicina censeri. Charitas enim operit multitudinem peccatorum quae manifeste liquet in eo de quo Veritas dicit: Dimissa sunt ei peccata multa, quoniam dilexit multum [26 1Kb] ; peccatum enim animae morbus est et charitas medicina. Charitas tamen quandoque languor est, dum anima anxio [Col. 0524B] aestuat et suspirat affectu, dum desideratur et differtur amplius. Proinde aliter habetur amor in desiderio utendi et aliter in usu desiderii: ille desiderat et nondum utitur, iste utitur desiderato nec tamen desiderium minoratur. Sicut scriptum est, Qui enim edunt me, adhuc esurient, et qui bibunt me adhuc sitient [27 1Kb] : habet utendi desiderium viator: habet usum desiderii comprehensor. Illud est viae, istud est patriae: illud laborem Liae et Marthae; istud fruitionem atque quietem Rachel exprimit et Mariae. Sed quid tibi, o dilecta, ad filias Jerusalem, id est angelicas potestates, ut de languore tuo aliquid ei nuntient, qui te vocat unicam suam columbam, suam sororem et sponsam [28 1Kb] ? Nonne ipse est [Col. 0524C] cujus laeva sub capite tuo, cujus dextra amplexatur te [29 1Kb] ? Quis poterit ei de te familiarius loqui quam tu ipsa, quae es mater illius et quae speciali praerogativa dicere potes: Ego dilecto meo et dilectus meus mihi [30 1Kb] , quae favore privilegiato petis et impetras, ut osculetur te osculo oris sui [31 1Kb] . Quid est, o beata, ut conquerendo vel congratulando dicis, tulisse pallium tuum custodes civitatis? Quid est hoc pallium, nisi hoc corpus tuum, quod tres in Christo naturas, scilicet divinitatem, carnem et animam, palliabat? Hoc est illud aromaticum, de quo Spiritus sanctus ex tribus speciebus, id est tribus praedictis naturis, illud thumiama confecit. Quod Christus assistens pontifex Deo Patri sacrificium obtulit vespertinum [32 1Kb] . Custodes civitatis, id [Col. 0524D] est angeli, hoc pallium, id est tuum corpus, conditum virtutum omni balsamo, tulerunt in coelum. Sane qualitercunque pallium tuum tulerunt, scimus quia tuam camisiam non tulerunt reliquisse eam nobis quasi arrham, et pignus charitatis illius, quam habebat in passione sua. Christus ad nos et tu ad Christum, dolenti condolens et commoriens morienti. Credunt aliqui quod secundum Salvatoris charitatem erat in eo charitas ordinata. Transfigebantur manus et pedes filii tui clavis ferreis; transfigebatur etiam anima tua, quod acerbius est, quando latus ipsius jam mortui lancea perforabat [Col. 0525A] [33 1Kb] , nihil sentiebat ille, sed tuam ipsius animam gladius pertransibat [34 1Kb] . O vere anima tua erat ipsius, non eo duntaxat modo quo filius tuus dicit: Omnes animae meae sunt, et in Job [35 1Kb] , Omnem flatum, id est omnem animam, ego feci, sed tuam ipsius animam, sanctus Simeon dicit: Quia in omni sanctificatione et gloria illam cunctis praetulit creaturis. Redeamus igitur ad camisiam virginis, sub cujus protectione in omni necessitate confugimus, o vestis deifica!



EPISTOLA CCXXX. Domino suo se totum.

Viva voce vos et adhuc supplicatione litteraria exhortor, ut qui pontificalem suscepistis honorem, honoris onera diligenter aestimare velitis. Animae, [Col. 0525B] pro quibus Filius Dei morti se obtulit, sollicitudini vestrae commissae sunt; vestrum, quaeso, pensate periculum. Teste namque Gregorio: Ars artium est regimen animarum, nec minus attendatis officii vestri fructum; princeps enim apostolorum et testis passionum Christi sic ad coepiscopos suos scribit: Quando apparuerit, inquit, Princeps pastorum, accipietis immarcescibilem aeternae gloriae coronam. Gravissimum quidem animae discrimen est, quod quis praesit et non prosit, quod cathedram doctoris ascendat, subjectosque non doceat. Cum steteritis ante tribunal summi judicis reddituri rationem villicationis vestrae, dulcius et gloriosius vobis erit verbo aedificationis convertisse aliquot [Col. 0525C] animas a suis iniquitatibus ad salutem, quam omnes divitias et triumphos Alexandri Magni et Julii Caesaris habuisse. Doctrina Hieronymi ad lectionis instantiam vos exhortans: Vita, inquit, hominis sine lectione sacra vivi est hominis sepultura. Paulus ad Timotheum discipulum suum dicit: Testificor te coram Deo et Christo Jesu per adventum et regnum ejus, praedica verbum, insta opportune, inopportune: opus fac evangelistae, ministerium tuum imple [36 1Kb] . Idem etiam Apostolus de se scribens: Vae, inquit, mihi si non evangelizavero! Si autem egero diligenter, mercedem salutis accipiam [37 1Kb] . Verbum beati Gregorii est: Pastor praedicationis nescius, praeco est mutus. Exactissime petit Dominus panem vitae, id est verbum [Col. 0525D] Dei simplicibus sollicitudine indefessa distribui. Proinde lamentans propheta conqueritur dicens: Parvuli petierunt panem et non erat qui frangeret iis [38 1Kb] . Sane nulla ignorantia potest super hoc excusare praelatum, maxime si exercitatos habeat sensus. Hi enim qui sunt obtusioris ingenii lubricaeque memoriae et linguae impeditioris eorum graviori se condemnationi injecerunt, quia cum insufficientes essent, in suam et suorum perniciem onus importabile suis humeris imponere praesumpserunt [39 1Kb] . Verum nullus excusationis color potest vos [Col. 0526A] ab hoc periculo relevare; Deus enim contulit vobis ingenium perspicax et subtile, capacem et tenacem memoriam, linguam expeditam, et indagacem coelestium rationem. Facite ergo ut cum Apostolo dicatis: Gratia Dei sum id quod sum, et gratia ejus in me vacua non erit [40 1Kb] . Evacuabitur enim gratia coelestis in vobis, nisi talentum divinae gratiae cum usurariis accessionibus ad Dominum reportetis. Nimirum lamentabiliter conqueritur Dominus per prophetam: Non feneravi, inquit, nec feneravit mihi quisquam et omnes maledicunt mihi [41 1Kb] . Maledictionem reputat Dominus praelati silentium, qui pecuniam Dominicam dare debuerat in causam crediti et spirituales exercere usuras. Ipse enim talentum Domini terrae infodit vel abscondit in sudario [42 1Kb] , [Col. 0526B] lumenque quod omnibus lucere debuerat, sub modio claudit [43 1Kb] . Deus est liberalis, Deus nunc in paucis vos probat, ut probatum super multa constituat de his qui sapientiam et eloquentiam habent, eamque non impendunt aedificationi proximi, sed ad degeneres usus mundi ipsam adulterari permittunt, Dominus per prophetam graviter querebatur et dicit [44 1Kb] : Dedi iis aurum meum et argentum meum; ipsi autem de auro et argento meo operati sunt Baal. Per aurum et argentum sapientiam et eloquentiam insinuat; per Baal vero mundi hujus spurcitiam notat. Philisthaei olim versute procuraverant ne in toto Israel inveniretur ferrarius faber, qui faceret arma vel acueret [45 1Kb] . [Col. 0526C] Haec autem parabola praelatis praesentis temporis satis congruit, quia inter omnes collegas vestros vix hodie aliquis invenitur qui non sit praeco mutus, et si dicere liceat, canis mutus et latrare non valens [46 1Kb] . Quia ergo dies mali sunt, redimatis tempus [47 1Kb] , aut pro amore Dei et salute vestra populique vobis commissi qualibet die saltem horulam unam lectioni sacrae Scripturae indulgere velitis, sancto Spiritui committite ausus vestros, dabiturque, vobis manifestatio spiritus ad utilitatem. Nunquam vobis deficiet quod per vos aliis proficiet, sicut Salomon [48 1Kb] asserit se fecisse: Sine fictione discite et sine invidia communicate. Donum enim Dei ex largitione magis exuberat et omnis scientia ex impendio crescit. Erit de die in diem memoria [Col. 0526D] vestra capacior et lingua eruditior; libenter enim requiescet Spiritus sanctus super sapientiae amatorem seque desideriis ejus gratanter aspirat [49 1Kb] . Nam Sapientia Dei in libro sui nominis dicit de se: Fili, concupisce sapientiam, et eam Dominus tibi dabit. Opportunissima hujus rei vobis offertur occasio; varia scripta potestis habere, quae de magnis voluminibus excerpsit antiquitas, et quasi de latissimis pratis flores ad mellificandum colligens, ut singula quando vellet haberet ad manum, in aliquo sermone aliove brevi tractatu, diligenti studio et [Col. 0527A] utili labore compegit. Caeterum, scitis scribere quod maxime cooperari potest, ut nunc hanc auctoritatem nunc illam post vel ante ponatis, et secundum quod vulgariter aut Latine loquendum est singula verba loco suo diligentius et secretius ordinetis. Illud pro certo noveritis quod licet initia vobis difficilia videantur, brevis tamen usus omnia laevigabit, et legetis in libro experientiae quanta messis ubertas de studii vestri labore proveniat, cum de animarum acquisitione justitiae manipulos offeretis. Absit, quaeso, a vobis illud pigri pastoris opprobrium! Noluit intelligere ut bene ageret [50 1Kb] , et ignorans ignorabitur et qui noluit lucere aliis in exteriores tenebras detrudetur. Ego autem melius absens fortasse quam praesens totum honori et [Col. 0527B] utilitati vestrae gratanter impendam, si quid sum, si quid scio, si quid valeo, si quid habeo, si quid possum!



EPISTOLA CCXXXI.

Cardinalibus episcopis apostolicae sedis, P. peccator monachus, salutem in Domino.

Sicut verba praesentibus indicia sensuum, sic inter absentes litterae sunt instrumenta verborum. Bellatoriae artis industria, sicut in bello discitur, ut in pace postmodum doceatur, sic aliquando dum docetur in otio, cautius exercetur in bello. In conflictu sedis apostolicae, in quo vos adhuc unanimiter desudatis, concertator et ipse pugnavi. Sed cum ex militari cingulo sim solutus, et in municipii pace [Col. 0527C] compositus, libet jam docere quod didici. Itaque inter omnes vitiorum circumfrementium acies, inter densissimas jaculorum ingruentium more grandinum tempestates, adversus avaritiam vobis est attentius vigilandum, ejusque sagittis fidei opponendus est clypeus. Quae nimirum ad hoc praecipitanter anhelat ut lethale miseris vulnus infligat, praecipue cum obtutum frontis non cordis exstinguat. Unde vir sapiens ait: Encaenia et dona excaecant oculos judicum et quasi mutus in ore avertit correptiones eorum [51 1Kb] . Armat enim muneribus adventantes et per eos expugnat ac caecat corda quae suggerendi locum apud aures obtinent principalem. De quibus per Isaiam [52 1Kb] Dominus conqueritur dicens: Principes tui infideles, socii furum, omnes diligunt munera, [Col. 0527D] sequuntur retributiones. Dicat aliquis: Ego quidem nihil quaero; sed si quid gratis offertur, accipere non recuso. Ecce hic non notantur hi qui munera quaerunt, sed qui tantummodo diligunt [53 1Kb] . Qui etiam socii furum non immerito dicuntur, quia dum furtiva dona suscipiunt, etiam a comministris et sodalibus deprehendi velut in furti crimine perhorrescunt. Et notandum quod dicitur: Sequuntur retributiones. Quia, quamvis munificis suis auxilium quod postulant impendunt, reatus tamen maculas non evadunt. Quia dum, beneficii sui talionem recipiunt, [Col. 0528A] fructum aeternae mercedis amittunt. De quibus et paulo post dicet: Heu, consolabor super hostibus meis et vindicabor super inimicis meis [54 1Kb] . Filii plane Samuelis nullum aliud crimen habuisse noscuntur, nisi quia munera dilexerunt. Et quia paternae munditiae non sequebantur exemplum, irrecuperabiliter amiserunt plebis Israeliticae principatum. Et notandum quia cum de illis Scriptura dicit: Declinaverunt post avaritiam, acceperunt munera; protinus intulit: Perverterunt judicium [55 1Kb] . Vicinum quippe est atque contiguum, ut post munus acceptum pervertatur etiam corrupto censore judicium. O quam mundam Samuel frontem habebat a muneribus cum dicebat: Conversatus coram vobis ab adolescentia mea usque ad diem hanc. Ecce praesto sum: [Col. 0528B] loquimini de me coram Domino et coram Christo ejus, utrum bovem cujusquam tulerim aut asinum; si quempiam calumniatus sum, si oppressi aliquem, si de manu cujusquam munus accepi, et contemnam illud hodie restituamque vobis [56 1Kb] . Unde et in lege praecipitur: Ne accipias munera, quae excaecant etiam prudentes et subvertunt verba justorum [57 1Kb] . Et in Deuteronomio [58 1Kb] non dissimile: Non accipies, inquit, personam nec munera, quia munera excaecant oculos sapientium et mutant verba justorum. Quam aversus a suscipiendis muneribus erat Abraham cum regi Sodomorum Melchisedech obsistebat dicens: Levo manum meam ad Dominum meum excelsum, possessorem coeli et terrae, quod a filo subteminis [Col. 0528C] usque ad corrigiam caligae non accipiam ex omnibus quae tua sunt [59 1Kb] . Quam mundus a susceptis muneribus Moyses erat, qui scientem omnia Dominum in testimonium deducebat: Tu, inquit, scis quod non asellum quidem unquam acceperim ab iis, nec afflixerim quempiam eorum [60 1Kb] . Nam ubi muneribus inhiatur, consequens est ut, sicut judex hunc accepta mercede justificat, sic illum qui nil dedit affligat. Unde per Isaiam dicitur: Vae qui justificatis impium pro muneribus et justitiam justi aufertis ab eo [61 1Kb] . Quibus illico vindictam quae illis debetur intentat, cum subdit: Propter haec, sicut devorat stipulam lingua ignis et flammae calor exurit, sic radix eorum quasi favilla erit, et germen eorum ut pulvis ascendet [62 1Kb] . De quibus idem propheta alibi conqueritur dicens: [Col. 0528D] Omnes in viam suam declinaverunt, unusquisque ad avaritiam suam a summo usque ad novissimum [63 1Kb] . Avaritia plane Dei omnipotentis adversum se iracundiam provocat et cor quod possidet variis semper cogitationibus vexat. Unde est quod de avaro conqueritur propheta dicens: Propter iniquitatem avaritiae ejus, iratus sum et percussi eum, et abscondi et indignatus sum; et abiit vagus in via cordis sui [64 1Kb] . Nulla sane putredo vulneris in Dei naribus intolerabilius fetet quam stercus avaritiae. Et cupidus quisque dum sordentis pecuniae quaestus accumulat, [Col. 0529A] vertet cathedram in latrinam, quasi molem stercoris coacervat. Hinc est quod per Ezechielem dicitur: Argentum eorum foras ejicietur et aurum eorum in sterquilinium erit. Argentum eorum et aurum non valebit liberare eos in die furoris Domini [65 1Kb] ; et alibi scriptum est: Vae illi qui multiplicat non sua, usque quo et aggravat contra se densum lutum [66 1Kb] . Avaro sane contra se densum lutum aggravare est terrena lucri cum peccati pondere cumulare. Habacuc etiam propheta: Vae, inquit, qui congregat avaritiam malam domui suae, ut sit in excelso nidus ejus, et liberari se putat in die mali [67 1Kb] . Porro sicut ignem ligna non satiant, sic aestum avaritiae pecunia cumulata non sedat. Sed sicut flamma fomentis extollitur, ita nihilominus avaritia, dum lucra cumulantur, augetur. [Col. 0529B] Avarus, inquit, non replebitur pecunia, et qui amat divitias fructus non capiet ex iis [68 1Kb] . Fructus ex illis quippe caperet, si eas bene spargere non amando voluisset; quia vero retinendo diligit, hic utique sine fructu derelinquit. Ubi et sequitur: Ubi sunt multae opes, multi sunt qui comedunt eas: et quid prodest possessori nisi quod cernit divitias oculis suis [69 1Kb] ? de quibus idem Salomon ait: Divitiae conservatae in malum domini sui pereunt et in afflictione pessima generabit filium qui in summa egestate erit [70 1Kb] . Et ut ostendat quam infideles sunt divitiae possidenti, mox subjicit: Sicut egressus est nudus de utero suae matris, sic revertetur et nihil auferet secum de labore suo [71 1Kb] .



EPISTOLA CCXXXII.
[Col. 0529C]

ARGUMENTUM.---Exhortatio ad eos qui nec accipiunt nec praedicant crucem.

Dicite, pusillanimes, dicite pavidi et imbecilles; quid timetis mortem momentaneam, quae viam vitae aperit et ostiaria facta est in regnum filiorum Dei? Quid timetis, modicae fidei [72 1Kb] ? timenda esset potius mors aeterna, cum qua foedus et pactum, sicut video, pepigistis; ut illud vobis merito conveniat quod dicitur per prophetam: Percussimus foedus cum morte et cum inferno fecimus pactum [73 1Kb] . Procul dubio morituri estis, mortemque temporalem evadere non potestis; scriptum est autem: Mementote quia mors non tardat [74 1Kb] ; omnis siquidem creatura vanitati [Col. 0529D] subjecta est; omnesque sumus debitores naturae: omnes ei vectigal mortis tenemur exsolvere.

Quis autem de die praesenti securus est? quis scit si eum mors ignominiosa, mors turpis, mors subitanea improvidum rapiat, et non sit qui eripiat? Cum dulcior et jucundior est homini vita sua, tunc separat amara mors: Cum dixerint, inquit, pax et securitas, tunc repentinus superveniet interitus et dolor, sicut in utero habentes et non effugient [75 1Kb] . Nam, teste Job [76 1Kb] : Qui deducunt in bonis dies suos in [Col. 0530A] momento ad inferna descendunt; meta praefixa est omni carni et ad eam, volumus nolumus, trahuntur universi. Dies mei, dicit Job [77 1Kb] , transeunt, et per viam, qua ingredior, non revertar. Non revertetur oculus hominis ut videat bona [78 1Kb] . Spiritus pertransibit in illo, et non subsistet et non cognoscet amplius locum suum [79 1Kb] . Mors aequo pulsat pede tabernas pauperum [80 1Kb]  et solia regum; nam, sicut Ecclesiasticus dicit: Rex hodie est et cras morietur. Cum autem morietur homo, haereditabit serpentes, bestias et vermes [81 1Kb] . Sancta ergo et salubris est cogitatio novissima sua semper habere prae oculis cordis; morte quasi quodam beneficio uti et inevitabiles necessitates illius convertere in virtutem. Consilium est vitam suam in eo abscondere qui potens est [Col. 0530B] depositum munus servare in illum diem. Ipse est enim fidelis custos et sapiens, defensor potens, retributor affluens; securus in eum jacta cogitatum tuum et sollicitudinem tuam, cujus non potest sapientia falli, nec vinci potentia, nec benevolentia fatigari. In libro vitae jam scripti sunt qui se ad hanc peregrinationem pro Christi nomine accinxerunt. Nam, testimonio Malachiae [82 1Kb] : Audivit Dominus et attendit, et scriptus est liber monumenti coram Domino timentibus Deum et cogitantibus nomen ejus. Eos autem scriptos et proscriptos in libro mortis existimo, qui lentescunt in omnia sancti propositi, et habentes manna coeleste contemptui praeeligunt remanere et sedere ad ollas carnium, convertentes in otium negotium Domini et mensuram Gomor in [Col. 0530C] moderantiam voluptatum [83 1Kb] . Sane non tepide sed ferventer et cum omni cordis exsultatione illuc ire debuerant, ubi de lapidibus vivis fundatur mons Sion in exsultatione universae terrae [84 1Kb] . Hi ergo, qui sic detrectant jugum Domini et seminant scandalum crucis, fortassis existimant flagellum Domini removendo evadere, in quorum persona loquens Isaias: Flagellum, inquit, inundans cum transierit, non veniet super nos; mendacio protecti sunt [85 1Kb] . Nunquid credunt civitates in quibus habitant a divina indignatione immunes, cum Dominum videant in sanctam civitatem et in terram quam sua praesentia consecravit ita terribiliter desaevire? quomodo parcet peregrinis civitatibus qui propriae non pepercit? [Col. 0530D] a sanctuario suo incepit Dominus, et nisi aversus fuerit furor ejus, calicem irae suae propinabit his qui longe sunt; eosque, qui desidiam sibi refugium constituunt, eodem aut graviori turbine tempestatis involvet. De calice indignationis ipsius in Jeremia [86 1Kb] sic legitur: Haec dicit Dominus: Bibentes bibetis, quia ecce in civitate in qua invocatum est nomen meum, ego incipiam eos affligere; vos autem qui innocentes immunes eritis. Scitote quia immunes non eritis. Cum Dominus olim patribus offenderetur antiquis, hi qui gladios studebant [Col. 0531A] evadere, frequenter fame periclitabantur aut peste. Unde et Jeremias: Melius, inquit, erat occisis gladio quam interfectis fame [87 1Kb] . Jam vero qui fidem Christi confessi sunt non solum gladium, quaeso, aut pestem timeant, sed infernum. Cogitent infideles horrendum diem judicii, terribile tribunal, iratum judicem, ardentem fluvium, vermes qui non moriuntur flammas inexstinguibiles [88 1Kb] , fetorem mortificantem, dentium stridorem, umbram mortis et dolorem cui non poterit cogitari similis aut aequalis; haec omnia sibi thesaurizant qui excitant scandalum crucis aedificantes excelsa Tophet [89 1Kb] , nec attendentes quod Christus purgationem peccatorum faciens ministerium crucis poenitentiae nobis constituit ad salutem. Cur, quaeso, sic abhorrent, sic verentur [Col. 0531B] infelices accipere Christi crucem? Nisi latrones essent, crucem non timerent. Vis videre latrones? Christus de Ecclesia loquens: Vos, inquit, fecistis eam speluncam latronum [90 1Kb] , sed hodie facta est fovea hericii et spelunca hyaenae; sed respondes et dicis: Quid facerem inter milites clericus inermis, inter armatos, inter bellicosos imbellis? Miles Christi es, nec te debes reputare inermem, cum audias Apostolum scribentem Corinthiis et dicentem: Arma, inquit, militiae nostrae non carnalia, sed potentia Deo ad destructionem munitionum, destruentes omnem altitudinem extollentem se adversus scientiam Dei, captivantes omnem intellectum in obsequium Christi [91 1Kb] . Nota utique eris inter [Col. 0531C] milites otiosus nisi otium et alligatum in ore tuo verbum Dei. Audi quid Apostolus ad Timotheum scribat: Ab infantia Scripturas sacras nosti quae possunt instruere ad salutem [92 1Kb] . Omnis enim Scriptura divinitus inspirata, utilis est ad docendum, ad arguendum, ad erudiendum in justitia. Docet experientiae liber quod tubae aeneae et cymbala necessaria sunt in bellis. Non solum enim corda hominum sed etiam equorum ad pugnam animant ad conflictum. Clangore tubarum subversa est Jericho [93 1Kb] ; quantum, obsecro, potest viva vox ubi tantum potest aes sonans et cymbalum tinniens [94 1Kb] ? Verbum Hieronymi est: Nescio quid latentis energiae viva vox habet. Si sonus tubae manus remissas et genua dissoluta erigit in statum audaciae et virtutis, quid [Col. 0531D] faciet sermo Domini vivus et efficax, et penetrabilior omni gladio ancipiti, pertingens usque ad divisionem animae et spiritus [95 1Kb] . Nihil est quod militibus Christi fortius ad virtutis exercitium et laborum solatium cedat, quam si exhortationem assidue tuba intonet salutaris. Tuba haec in die tremenda, in momento, in novissima tuba auditores suos liberabit ab auditione mala [96 1Kb] et a verbo aspero [97 1Kb] . Hanc tubam discipulo suo Apostolus committebat, cum diceret: Praedica verbum: insta opportune, inopportune, argue, obsecra, increpa et in omni patientia et doctrina [Col. 0532A] opus fac Evangelistae, ministerium tuum imple [98 1Kb] . Speculatorem dedit te Dominus domus Israel, audi ergo quid de te et consimilibus per Ezechielem [99 1Kb] Dominus comminetur: Si speculator viderit gladium venientem et non insonuerit buccina, veneritque gladius et tulerit animam unam de populo, sanguinem ejus de manu speculatoris requiram. Nobis Dominus sacramentum reconciliationis et fiduciam salutis in cruce constituit; tum vero, venerabilis Pater, vide, si tuae famae consulas, dum crucem nec accipis nec praedicas, et injurias Christi turpi silentio et periculoso neglectu dissimulas. Si nunc inter molestias et labores saluberrimae peregrinationis evadis, scias quod Dei judicium non evadis. Si non credis mihi, crede Apostolo ad Hebraeos scribenti: [Col. 0532B] Quomodo, inquit, nos effugiemus, si tantam neglexerimus salutem [100 1Kb] . Noveris, amantissime Pater, quod idem vocavit, elegit te Dominus in sacerdotem sibi, ut sis in populo ejus doctor et ductor, exemplum poenitentiae, forma sanctitatis ad dandam scientiam salutis plebi ejus, sollicitus facere populum acceptabilem Domino, sectatorem bonorum operum, viam Christi diligere et parare Domino plebem perfectam; sapientiam dedit tibi Deus, ut eam in usus publicae utilitatis expendas, et in intellectibus manuum tuarum deducens alios dicas: Sine fictione didici et sine invidia communicavi [1 1Kb] . Gratiam quam contulit tibi Deus tibi ipsi obesse non dubites, si per eam aliis prodesse non studes. [Col. 0532C] Dicis autem: Sufficit mihi illis prodesse quibus voluerit Dominus me praeesse. Nunquid ita alligatum aut potius decuriatum est verbum Domini, ut ad unius parochiae limites angustetur? Debitor erat Apostolus sapientibus et insipientibus, Graecis et barbaris [2 1Kb] . Cumque olim in Judaea tantum esset Deus, venire tandem voluit ad cognitionem sui nominis omnes gentes. Ideo dilatatur Abrahae nomen: ideo egreditur de terra et cognatione sua, ut in gentibus crescat. Ille etiam qui non erat missus nisi ad oves quae perierant domus Israel [3 1Kb] , omnes gentes in invocatione sanctae Trinitatis praecipit baptizari [4 1Kb] . Ipsius testimonio, messis quidem multa, operarii vero pauci [5 1Kb] ; si de hac paucitate te subtrahis, negligentiae aut infidelitatis argui potes, quia [Col. 0532D] quantum in te est, proventum Dominicae messis imminuis; constituerunt te custodem in vinea. Tua ergo interest ut vinea Domini Sabaoth latius extendat palmites suos, ut oleastris inseratur oliva et labrusce in vineam propagetur. Tua interest ut qui ignorant et errant, tuis salutaribus monitis exeant ab errore, et qui ad coelestes nuptias venire contemnunt, tuo ministerio compellantur intrare. Sed dicis: Qui infideles occidit, homicida est. Nolo homicidii crimen incurrere viros; nam sanguineum abominabitur Dominus: unde et David a [Col. 0533A] templi aedificatione repellitur: amice, plurimum refert qualiter quis occidat. Nam si praecepto legis haec facit, eum ab homicidii crimine lex excusat. Et quae major lex excusat, quam communis Ecclesiae constitutio, praeceptum summi pontificis, zelus Domini, amor Christi? Cedit equidem Christianis ad meritum, si zelo charitatis accensi eos impugnant viriliter, qui Christum blasphemant, qui sanctuarium Domini polluunt, atque in superbia et abusione sua gloriam nostri Redemptoris humiliant. Verbum Domini est: Blasphemos occides et maleficos non patieris vivere [6 1Kb] . Credo acceptissimum Deo esse si de terra sancta canes immundissimi extrahentur: hujus rei ministerium penes homines est, penes Dominum vero auctoritas et potestas. [Col. 0533B] Zelus enim Domini exercituum faciet hoc. Nunquid sanctiorem te reputas quam fuit Moyses, quam Samuel, quam Phineas, quam Elias aut Petrus. Nonne Moyses XXIII millia de populo suo interficiens peccatum idololatriae ipsorum mortibus expiavit [7 1Kb] ? Samuel Agag regem in frusta concidit [8 1Kb] ; Phinaeas Judaeum cum Madianitide coeuntem pugione confodit [9 1Kb] . Helias quinquagenos cum centum viris coelestis ignis immissione consumpsit [10 1Kb] . Petrus Ananiam et Saphiram terribiliter interfecit [11 1Kb] , ut Josue et aliorum judicum, David quoque et aliorum antiquorum regum proelia taceamus. Machabaei, quia pro patriis legibus pugnaverunt, vivunt; nomina eorum in aeternum acceperunt in coelo, triumphales coronas et laudes ipsorum enarrat [Col. 0533C] omnis Ecclesia sanctorum. Nunc autem tuae pusillanimitatis exemplo corda multorum dissoluta sunt et hi usque in foveam diffidentiae corruerunt. In Ecclesiastico autem legis: Vae dissolutis corde, qui non credunt Domino! vae his qui perdiderunt sustinentiam, qui dereliquerunt viam rectam [12 1Kb] . Confitentur equidem se nosse Deum, factis autem negant [13 1Kb] . Procul dubio Domino increduli sunt, Dominumque negare videntur qui se hujus viae labore pro necessitate Christianae fidei non impendunt. Paulus siquidem ad Timotheum scribens ait: Si pro Christo, inquit, sustinemus, etiam conregnabimus.

Si negaverimus eum, et ipse negabit nos [14 1Kb] . Jam [Col. 0533D] quosdam audio murmurantes, quos plane non dubitaverim dicere inimicos crucis Christi, quorum finis interitus [15 1Kb] , qui nondum viam ingressi sunt et jam de viae periculis conqueruntur et murmurant, cum de talibus scriptum sit: Murmuraverunt et a serpentibus perierunt: refrigescit siquidem charitas multorum et abundat iniquitas [16 1Kb] , unde et jam mihi audire videor blasphemias antiqui et infidelis populi, quoties provocaverunt Dominum in deserto et sanctum Israel exacerbando dicebant: Forsitan non erant sepulturae in Aegypto, ideo tulit nos Dominus [Col. 0534A] ut moreremur in solitudine [17 1Kb] . Sic ille populus infidelis ob aquae penuriam quondam lugebat in Mara [18 1Kb] . Sic pro defectu panis murmurabant in Elim [19 1Kb] . Sic in Raphidim, ubi non erat aqua, contra Moysen jurgati sunt [20 1Kb] . Imitatores istorum hodie surrexerunt vel contemnentes vel portantes in angaria crucem Christi, et gratiam Dei a se murmurationibus elongantes. Ideo vereor ne dicat Dominus quod quandoque dixisse legitur de populo murmurante: Non est anima mea cum populo isto [21 1Kb] . Et Jeremias: Nunquam visitabo super his, dicit Dominus, et in gente terrae non ulciscetur anima mea fortissime [22 1Kb] ? magne potens Dominus exercituum nomen tibi, tu omnia potes facere superabundantius quam petimus aut intelligimus. Voluntaria [Col. 0534B] oris mei beneplacita facias in auribus hominum, ad quos loquor, et emollias duritiam cordis eorum. Teste enim propheta, Verba mea quasi ignis et quasi malleus conterens petram [23 1Kb] . Qui mihi aperis os tuum, sermo meus aperiet ostium voluntatis; homines enim teneri et delicati et voluptatum ligati consuetudine, nec in sublimitate sermonis, nec in persuasibilibus humanae sapientiae verbis, sed in virtute Dei [24 1Kb] convertuntur ad cor ut relinquant vanitates et insanias falsas, atque renuntiantes vitae deliciis propter verba labiorum tuorum custodiunt vias duras [25 1Kb] . O via, veritas et vita! O sapientia, quae attingis a fine usque ad finem [26 1Kb] ! Deus meus, misericordia mea! tibi dixit cor meum, Tu scis omne desiderium meum, et gemitus [Col. 0534C] meus a te non est absconditus [27 1Kb] : tu secundum ineffabilem abundantiam suavitatis tuae et in fortitudine manus tuae, Deus exercituum, congrega et custodi et dirige Christianos exercitus. Ego autem confido in tuis miserationibus magnis non visurum me mortem donec terra promissionis ab oppressione infidelium liberata respiret, donec videam meum Joseph, imo Jesum meum regnantem in terra Aegypti dominari Jacob et finium terrae.



EPISTOLA CCXXXIII. AD CONVENTUM CANTUARIENSEM.

Charissimo domino et amico GALFRIDO priori Ecclesiae Christi Cantuariensis, suus PETRUS Blesensis, Bathoniensis archidiaconus, salutem et se [Col. 0534D] promptissimum ad verum obsequium et honorem.

Rex, qui semper voluit Baldwinum Cantuariensem archiepiscopum graves et inexorabiles discordias et continuas habere sollicitudines, ut sic semper eum haberet humiliatum et obnoxium sibi, compulit et coegit me pro ipso contra vos, imo Deum et contra me, octo mensibus in expensis meis et in continuo vitae periculo in Romana curia laborare. Perdidi autem operam et impensas, meisque peccatis exigentibus permisit me Dominus occasione illius archiepiscopi damnose deludi, qui pro [Col. 0535A] peccatis populi permittit regnare hypocritam. Benedictus autem Deus, quod fructum non retuli de labore illicito. Hoc autem faciat et addat mihi Dominus, ut quae commisi redimam, et contumelias, quas alieno instinctu dominis meis irrogavi, exhibitione honoris et obsequii recompensem. Promitto autem et testificor ante Deum et in eo qui spes et vita mea est, quod vobis aut vestrae Ecclesiae aut honori vestro adversarium non videbit me homo et vivet. Intelligo flagellum Domini; nam sicut octo mensibus contra vos steti, ita Dominus octo mensibus me supplicio gravissimae infirmitatis afflixit. Mihi ergo indulgete et orate pro filio vestro poenitenti, promittente satisfactionem seque ad defensionem dignitatum ac libertatum vestrarum [Col. 0535B] ad omne obsequium impendendum humiliter et ex totis animi visceribus offerenti. Bene valeatis et bene valeant domini universi et singuli.



EPISTOLA CCXXXIV.

ARGUMENTUM.---Moniales ad sanctimoniam et castitatem monet.

Obsecro vos per misericordiam Dei, ut exhibeatis corpora vestra hostiam viventem, sanctam, Deo placentem [28 1Kb] , charissimae filiae et sorores. Paulus apostolus hortatur, ad observandam continentiam quam vovistis. Periculosum est enim vovere et non solvere. Vovete, inquit Propheta, et reddite [29 1Kb] . Exigit enim districtissime Christus castitatem oblatam, qui non exegerat offerendam. Factae estis hodie [Col. 0535C] sponsae Christi; sponsa dicitur a spondendo, quia hodie votum continentiae spopondistis, hodie per misericordiam suam dignatus est vos sibi filius Altissimi desponsare. Sicut propheta dicit: Desponsabo te, inquit, in misericordia et miserationibus, et desponsabo te mihi in fide [30 1Kb] , hoc est quod Apostolus dicit: Despondi vos uni viro virginem castam exhibere Christo [31 1Kb] . Christus eas solas sponsalitii amore foederat, quas saeculum non foedavit. Amator est enim virginitatis et pudicitiae. Praecessit ergo Virgo virginum, virgo in thalamum summi Regis, ut postea aliae virgines adducantur. Adducentur, inquit, regi virgines post eam et proximae ejus offerentur in laetitia et exsultatione, adducentur in templum regis [32 1Kb] . Hoc est templum de quo dicit Apostolus: [Col. 0535D] Qui violaverit templum Domini, destruet eum Dominus [33 1Kb] . Hodie vobis, filiae charissimae, gratiam et gloriam dedit Dominus, gratiam quia de spurcitia hujus saeculi vos eduxit; gloriam, quia hodie misericorditer desponsavit. Videte igitur, sicut Apostolus dicit, ne in vacuum gratiam Dei recipiatis [34 1Kb] , gratiam siquidem recepistis in vacuum et lampades defertis vacuas, si non habetis oleum charitatis, si Christum sponsum vestrum ex totis animae vestrae visceribus non amatis. Nec enim placet Domino vel pulchra est ei castitas sine charitate. Sicut Sapiens commemorat: O quam pulchra est casta generatio [Col. 0536A] cum charitate [35 1Kb] ! Grata siquidem est Christo nuptialis fecunditas, sed gratior est ei virginitas, quia nuptiae replent terram, virginitas paradisum; atque beneficio virginitatis reformantur in homine vita et conversatio angelorum. Bona siquidem testimonio Scripturarum fecunditas conjugalis, sed melior est vidualis continentia; optima est virginalis integritas, sed superoptima et superexcellentissima est fecunditas virginalis. Verumtamen haec in nulla muliere est inventa, nisi in illa quae est sola sine exemplo.

Gaudia matris habens cum virginitatis honore.
Nec primam similem visa est nec habere sequentem.
Ista apud Christum humilitate sua hanc praerogativam, [Col. 0536B] hoc privilegium acquisivit, hoc, inquam, privilegium quod nunquam auferetur. Vide quantum placuerit humilitas Virginis ei qui in coelis habitat et humilia respicit in coelo et in terra. Non ejus sapientiam, non pulchritudinem, non nobilitatem, sed humilitatem ancillae suae respexit [36 1Kb] . Vos itaque, quae arripuistis viam humilitatis, quae abjecistis mundum et elegistis esse abjectae in domo Domini, magis quam habitare in tabernaculis peccatorum [37 1Kb] , confidite in Christo qui visitabit vos et requiescit in vobis. Sic ipse per prophetam commemorat dicens: Super quem requiescit spiritus meus, nisi super humilem et mansuetum et trementem ad verba mea, [38 1Kb] haec requies mea in saeculum, hic habitabo quoniam [Col. 0536C] elegi eam [39 1Kb] . Ipse in judicio terribiliter dicet: Veni, electa mea, et amica mea, ponam te in thronum. Hanc gloriam, hunc honorem reservat Dominus virginibus illis quae mentem sanctam Deo devotam et puram conscientiam Domino assidue immolant, in hac devotione finaliter perseverant. Omnis enim gloria filiae regis ab intus, in fimbriis aureis [40 1Kb] quia ab intus gloria nostra est testimonium conscientiae nostrae; ut apostolus dicit: Et bene in fimbriis aureis in quibus notatur perseverantia et finis; nam fimbriae sunt extremitates vestimenti. Unde et Propheta, finalem justi viri indicans charitatem: Et posteriora, inquit, ejus in pallore auri [41 1Kb] . Gaudeant igitur virgines quas sibi desponsavit altissimus Altissimi Filius: collocaturus eas in aethereo thalamo, [Col. 0536D] cum benedictissima matre sua, cum Domina angelorum. Viduae vero et aliae quae fuerunt peccatrices, si non possunt virginitatis assequi dignitatem, gaudeant tamen se hujus mundi pelagus evasisse. Cedat viduis ad solatium, vidua Sareptana, quae meruit Eliam prophetam suscipere [42 1Kb] . Cedat iis ad solatium beata Anna vidua, quae non solum prophetavit de Christo, sed ipsum Salvatorem mundi videre meruit et tenere [43 1Kb] . Erigat in spem et excitet ad confidentiam peccatrices, Chananaeae devotio, Aegyptiae poenitentia, Magdalenae dilectio, quae non solum mundari ab omnibus iniquitatibus [Col. 0537A] suis; sed fratrem suum jam triduanum, lacrymis suis meruit suscitari [44 1Kb] . Procul dubio ex magna devotione procedebant lacrymae, quae Christum ad lacrymas compulerunt. Quae ergo fuerat in civitate peccatrix, dilectione et lacrymis, non solum liberari meruit a peccatis, sed fieri apostola et evangelista, imo (quod majus est), apostolorum apostola, festinans ad annuntiandum apostolis resurrectionem Domini, et currens in odore unguentorum ipsius. O immensa, o indeficiens, o inexhausta misericordia Salvatoris! Ad se et post se virgines trahit, viduas respicit, peccatrices admittit. In peccatrice constituit sibi hostiam viventem, in vidua hostiam sanctam, in virgine hostiam Deo placentem. Peccatrici dat misericordiam, viduae gratiam, virgini [Col. 0537B] gloriam. Sic in peccatrice, in vidua, in virgine, nos ad illud gaudium patriae coelestis invitat, quod diligentibus se Dominus repromisit, qui est benedictus in saecula saeculorum. Amen!



EPISTOLA CCXXXV.

Reverendo Patri et domino A. Glocestrensi abbati, P. Bles. Londoniensis archidiaconus, salutem et cum mansuetudinis observantia iracundiae oblivisci.

Miror miranturque mecum quamplurimi, quod cum magister Alexander de Glocestria, vir honestae opinionis et commendabilis litteraturae, a primitiis adolescentiae suae vobis et domui vestrae fideliter et utiliter atque honeste servierit, nunc eum quasi abdicando et avellendo a sinu gratiae vestrae molestare [Col. 0537C] intenditis, vosque illi durum et inexorabilem atque ingratum, sicut publice dicitur, exhibetis. Sane inter omnia mala quae a primis parentibus vel potius peremptoribus nostris, quasi successorio jure contraximus, nihil apud Deum et homines gravius ingratitudine reprobatur. Ingratitudo enim alumna turpitudinis et noverca est honestatis. Ipsa testimonio sacri eloquii est ventus urens, siccans fontem pietatis, rivulos dilectionis obturans et exsiccans fluenta gratiae et beneficium satietatis humanae. Si deliquit aut in aliquo vos offendit, humanum est delinquere, inhumanum vero se veniam postulanti pertinaciter obdurare. Paratus est bonorum virorum consilio satisfacere, et uberiore [Col. 0537D] obsequiorum foenore culpam negligentiae aut ignorantiae suae humiliter compescere. Non ergo sit ira vestra vehementior ad vindictam quam ipsius neglectus ad culpam. Culpae siquidem sunt in quibus culpa est totam persequi culpam, vestramque religionem praecipue decet restringere et cohibere freno modestiae conceptae impetum ultionis. Si cecidit, Dominus adjiciet ut resurgat. Forte alicujus detractoris unquam suggestio vos turbavit, vestrique amoris dulcedinem amaricavit in odium: sed absit ut alicujus rancoris amaritudo dominetur in praelatum, fiat potius quod Apostolus scribens ad Ephesios dicit: Omnis amaritudo et indignatio tollatur [Col. 0538A] a vobis ut sitis misericordes invicem, commissa donantes [45 1Kb] . Pater, si non audis Apostolum, attende quid de principe gentili poeta commemorat:

Tu piger ad poenas, princeps ad praemia velox
   Quique doles quoties cogeris esse ferox.
Dominica oratio, imo totius fere Evangelii textus nos ad debitum misericordiae obligat. Non remittetur tibi, Pater, si non remiseris. Si non feceris misericordiam, sine misericordia punieris. Utere ergo Christi et apostolorum consilio, nec Prosperi verbum contemptibile putes:

Det peccatori veniam peccator, ut aequa
   Conciliet Dominum conditione sibi.
Famae, quaeso, atque honori et utilitati domus tuae consule maturius, innocentissime Pater. Magister [Col. 0538B] Alexander notus et dilectus a multis, vir multarum litterarum et odoriferae opinionis tua negotia promovere aut impedire per se, vel per alios, multipliciter potest. Haec tibi, charissime Pater, dilectione sincera succincte praelibare decrevi, ut tuo nutritio et fideli liberaliter parcas,

Et sibi si non vis parcere, parce tibi.



EPISTOLA CCXXXVI.

Vereor ne coram apostolicae magnificentia majestatis imprudenter, aut potius impudenter, censear quaedam deliramenta proponere, dum sub modio fumigans, lucernae super candelabrum positae, imo serenissimo luminari, quod Ecclesiae praeradiat universae, tenebras meas compellor inferre. Omnia [Col. 0538C] quippe interiora mea exaestuant ad scribendum, et, ut verbo Job utar, spiritus meus est quasi mustum quod novas dirumpit lagunculas [46 1Kb] , et quia ex abundantia cordis os loquitur [47 1Kb] , si segnius vel incautius scripsero, vos qui spirituales estis, corripite hoc in spiritu lenitatis [48 1Kb] . Dedit nobis Dominus linguam eruditam, ut sciatis sustentare eum, qui lassus est verbo [49 1Kb] . Forte consiliosius esset mihi si concepta scribendi praesumptio lateret in sinu scientiae meae, et intra silentii cardines clauderetur. Da mihi veniam seni, qui super senes intelligis; mihi enim jam advesperascit et accelero ad vitae transeuntis occasum; quod mihi manifeste declarat memoria fatiscens, caecutiens oculus, crassior intuitus rationis et ingenium quondam acutioris venae nunc incommodo [Col. 0538D] senectutis rationis obtusum. Viroris equidem gratia raro solet procedere de stipite veternoso cujus radix exaruit. Ego autem jam delibor et responsum mortis accepi in membris meis: modicum de tempore vitae meae restat et illud non stat; sed antequam mundanae conversationi dicam ultimum Vale, summo desiderio vellem datam a Deo nobis sapientiam consulere et scrupulum periculosae dubitationis, quae multorum mentibus altius infixa est, et quae totum ebibit spiritum meum, falce apostolicae auctoritatis auferre. Magnus quidem stupor et horror incutitur ministrantibus in altari, cum inter verba vitae, inter sacramenta [Col. 0539A] salutis aeternae verba quidem aliena Christo ascribuntur, quae suspectam faciunt veritatem, quae non continuantur sibi, nec Christi sunt, nec in Evangelio leguntur; etenim in consecratione sanguinis Christi sic habetur: Simili modo postquam caenatum est, etc.



EPISTOLA CCXXXVII.

ARGUMENTUM.---Casus servi de haereditate habenda tractatur.

In nomine Patris et Filii et Spiritus sancti.

Quidam in testamento suo servum suum et liberum et haeredem instituerat, ita tamen si hoc mereretur apud quatuor filias quas habebat. Duae istarum filiarum gratanter ad hoc impartiuntur assensum, ut et libertatem assequatur et haereditatem. [Col. 0539B] Duae aliae penitus contradicunt. Istae quatuor filiae, fratres charissimi, sunt filiae Regis magni, misericordia scilicet, veritas, justitia et pax. Testator est Dominus, qui in sanguine sacrificiorum Vetus Testamentum primo constituit; postea Novum Testamentum sanguine proprio confirmavit. Servus vero est homo qui cum creatus esset in plena arbitrii libertate, seipsum vendidit sub peccato, et factus est servus poenae. Huic voluit misericordia et pax libertatis et haereditatis beneficium impartiri, sed justitia et veritas e contrario asserunt hunc utraque prorsus esse indignum. Erat magnum inter sorores litigium et crescebat contentio in immensum, nisi quia pax interponebat partes suas et rogabat ea [Col. 0539C] quae ad pacem sunt. Non probris, inquit, aut contentionibus, o sorores, sed ratione et legibus disputetur; adeamus judicem et coram eo lex nostra discurrat, petamus judicium Salomonis viri pacifici, qui facit utraque unum id est Christi. Omne enim judicium dedit Pater Filio [50 1Kb] , sicut scriptum est: Deus, judicium tuum regi da, et justitiam tuam filio regis [51 1Kb] . Placuit consilium in communi, veniunt ante judicem et resumpto aliquantum spiritu misericordia ut sic majore trahatur affectu, assumit assessoris officium: eo enim tempore forte nondum fuerat illa constitutio promulgata de assertione tollenda. Multa igitur in primis allegans de miseria hominis, ut ad pietatem judicem inclinaret: Homo, inquit, per se non cecidit, sicut diabolus, sed impulsus [Col. 0539D] eversus est ut caderet, et ideo miseratione est dignissimus. Miseremini igitur, Pater, quia venit tempus miserendi ejus, quia venit tempus [52 1Kb] . Et conversa ad justitiam, Quare, inquit, soror, vis addere super dolorem vulnerum istius miseri? Quare Patrem nostrum ad iracundiam provocas contra istum? Contra folium quod vento rapitur, ostendis potentiam, et stipulam siccam persequeris; scribis enim et inscribis contra istum amaritudines, et consumere vis misericordias patris nostri quae permanent in aeternum [53 1Kb] et in saeculum saeculi.

Nunquid vis praescribere certos fines misericordiae, cujus misericordiae non est finis; cujus pietatis [Col. 0540A] mensura est immensitas? Pater et Dominus noster ipse est misericordiarum pater, et dominus totius consolationis, dulcis et mansuetus et mitis et praestabilis super malitia, cui proprium est misereri et parcere. Nunquid in aeternum projiciet Deus et non apponet ut complacitior sit adhuc? Nunquid obliviscitur misereri Deus, aut continebit in ira misericordias suas? Non auferes ei quod suum est, quia et iratus misericordiae recordatur. Confiteor siquidem quia diffiteri non possum, quod homo se vendidit sub peccato. Sed nec venditio tenuit de jure, nec in praejudicium hominis potuit redundare: quod et rationibus et legibus manifestissime convincemus. Nam et jure civili partes habemus maximas et ipsius rigorem frequentissime temperamus. Homo [Col. 0540B] aut lapsus est dolo et calliditate adversarii, aut lubrico et facilitate consilii. Utrolibet istorum modorum sit lapsus, restitutionis beneficium ei indulgetur. Si tamen adversarii calliditate laesus est, etiam si sit major viginti annis, ei restitutionem impartitur lex illa Codicis de dolo: Si major. Ad plurimum impartitur lex illa Digestorum de emptione apud Celsum et dicta lege: Si major, ubi dicitur, quod si dolo uxoris inductus quis repudiet haereditatem, licet sit major viginti quinque annis, poterit tamen actione de dolo convenire uxorem. Ad hoc etiam et efficacissime suffragatur lex illa Codicis de rescindenda venditione: Si dolo et lege Dolus, ubi dicitur: Quod si dolis adversarii inductus est [Col. 0540C] quis ut venderet, venditionem praeses provinciae revocabit. Dolus enim ex qualitate facti, non ex quantitate pecuniae aestimatur. Si contractus est bonae fidei, quae in istis contractibus exuberanter exigitur, ad idem probandum, regulam juris produxit in medium, legem Consilii et legem Conventio; ubi dicitur, quod consilii fraudulenti nulla est obligatio, nec meretur effectum quod a fraude incepit. Quod si consilii fallacis facilitate sit lapsus, ei restitutionis auxilium non negatur argumento Codicis de in integrum restitutione minorum, lege Minoribus, ubi dicitur, minores viginti quinque annis restituuntur, in his in quibus se captos aestimant licet dolus adversarii probari non possit, et de Codice, de liberali causa, lege Non ideo; ubi dicitur, [Col. 0540D] quod femina major viginti annis, etiamsi a fisco sit vendita, nisi gratia participandi pretium se ipsam vendi permiserat, non praejudicatur sibi. Et Digestis, de liberali causa, lege Liberis, si quicunque sciens tantum . . . qui dolum allegat, ex perspicuis indiciis probet dolum; per uxorem enim dolo inductus est ut se venundaret sub peccato, et allegat legem illam Digestorum de dolo: Qui enim, et legem Quisquis; excusat praeterea factum hominis per ignorantiam et errorem, ut in Institutis de haeredum qualitate, paragrapho Sciendum et Digestis de jurisdictione omnium judicum, lege Super errorem, ubi dicitur, quia restitutio datur, sicut [Col. 0541A] illis, qui alium praetorem pro alio adierunt; nihil enim fecisse intelliguntur, nam qui errant nullo modo consentiunt. Ultra adhuc procedimus, dicit misericordia. Regulare est et ordinatum, ut dolus suus nemini debeat protrocinari, ut Digestis, pro socio, lege Verum est, paragrapho, Tempus, et est sententia legis quia nemini subvenit dolus suus.



EPISTOLA CCXXXVIII.

Quis daret capiti meo fontem, ut mens moeroris obruta caligine, suspiriorumque turbine concitata pro regiae severitatis immanitate, confuse lamento velut imbrem incessanter educeret profluvia lacrymarum? Quis sermones meos maledicae objurgationis amarioraret absinthio seu fellica conviciorum acredine venenaret? Quis horrendae materiae impares [Col. 0541B] invectivas ironicae feritatis armaret aculeo? Quis linguae cuspidem ad detestationis ictus acueret, sicut fulgur, ut invasor idoneus potenter transfigerem sceleste flagitium, nuper in deplorandae memoriae dominum Andream, Jerusalem et Siciliae regem, nefandis auxiliis perpetratum? Hoc nimirum non satis audacter aggredior, metuens probabiliter ne tam gravis tamque atrocis magnitudo nequitiae per mundi climata remotis populis divulganda forsan audientium crudelitatem excedat, mei modulum ingenii praegravescat, et debilis eloquii superet facultatem: cum hoc ferale monstrum et monstruosum spectaculum interior visus aspernetur impatiens, attonitus auditus refugiat et trepidus [Col. 0541C] animus horrescat. Sed qualiter potest quantumlibet perpense modestiae freno compesci? quomodo taciturnitatis conclavi patitur obfirmari doloris impetus, ex publica consurgens injuria, in personam unius fidelibus universis sed praesertim regali eminentia praeditis damnabiliter irrogata? Heu quantum matris Ecclesiae detrahitur statui! quantum suo derogatur honori, quod unice diligendus filius pariter et alumnus velut inter ejus brachia trucidatur! Heu quam sordidis ignominiae notis, quam notabilibus infamiae maculis hanc respergit aetatem et praesentia tempora labefactat hoc novum facinus, insolita rabie truculentum, incognitum barbaris et praeteritis saeculis inauditum! Dicite, quaeso, quos priscorum voluminum studiosa cura sollicitat, ubi [Col. 0541D] longaevae referunt cornices aut antiquae tragoediae declamant, ubi aliqua recenset historia seu veterum annalium recolunt monumenta, quod principem dulcore clementiae placidum, prosapiae splendore praefulgidum, sincero innocentiae nitentem candore, ac primaevo adolescentiae flore virentem, cujus indoles in parva aetate gesta spondebat magnifica et sub teneris adhuc annis dispositissimum regimen praetendebat, sic inclementer oppresserint, suppresserint viliter, perfide supplantaverint et succiderint praemature, non hostium patentes manipuli, non ex professo vel palam rebellantium cunei, sed curialium imo scurrarum cohortes et subdolae subditorum catervae dolosis munitae fraudibus et conviciis fallacibus subornatae. Isti quidem, in quos divinae [Col. 0542A] indignationis sagitta dirigitur, nulli praeliis offensae irritati stimulis; nec rerum provocati dispendiis, aut verborum contumelia lacessiti, dum coronationis instarent solemnia, ut infausto funere festum praecurrerent et bonorum luctu laetitiae organa praevenirent, foedissimo conspirantes foedere, adversus regiam majestatem eorum custodiae parum caute commissam, in adversaria urbe triste nomen infelicitatis nomine comprobante, intempesto noctis silentio, quod animantibus ad quietem disposuit natura provida dispensatrix, de thalami abdito, tutissimo salutis humanae refugio, in mortis victimam proditionaliter seduxerunt. Ad cujus sceleratum ministerium exsecrabiliter consummandum, prout famae secretorum consciae rumor insinuat, [Col. 0542B] post funis laqueum innoxii collo clandestine ac nocenter injectum, quem pro plectendis latronibus, non autem pro regibus suffocandis, legalis induxit severitas, et quod sine pudore non refero, unus ex iis impias manus impudenter ingessit ad invasi Domini seminarii vasa crudeliter perstringenda: sicque intolerabili tormentorum angustia vitalem expugnare vigorem mortiferis cruciatibus vita cessit. Post haec caninae ferocitatis termino non contenti, quae supervacuae inquietationis molestia praedam nescit vexare peremptam, exstinctum corpus, quod paulo prius altae spei magnanimus vegetabat spiritus, in ruinam praecipitii dejecerunt. Insuper nescio cujus praerabidi furoris exagitati vesania, prout amici relatio patefecit, ejusdem principis [Col. 0542C] funeri omnem comitivam procerum, cunctam sequelam nobilium perfide subtraxerunt: illa pietatis jura erga Dominum violando, quae frequenter in capitalibus aemulis imitatione digna servavit antiquitas, ut si supremo concertationis exitu alter in alterum praevalens sibi necis auctor exstitisset, post interitum non acerbitatis odio privatam accipiendo personam, sed humanitatis officio omnem pensando naturam ejus exsequiis libere indulgeret. O jubar unionis! O sidus irradians, quod a turbidae Italiae mierum solum firmandum, aequitatis solio ac pacis radio perlustrandum clare diffudit Hungariam, quot fueris obumbratum opprobriis, quantis denique suppliciis eclypsatum, nec scripturali stylo [Col. 0542D] disserere nec productae lamentationis tenore sufficio mediocriter explicare! Nam nunc ad lacrymabilem casum per singula seriosius prosequendum, utinam doctorem eximium facundae sapientiae ac sapientis facundiae plenitudine redundantem Hieronymum, qui etiam de Hungariae partibus traxit ortum, sine suae gloriae detrimento de sepulcri gremio potentia suscitatum divina sui terrigenae consideratio revocaret! Quid si modo causae meritis diserti oratoris eloquio sufficienter instructi, praecipitati Andreae afflictissimae genitrici ac illustrissimae ipsius consorti tam miserabiliter viduatae, contra detestabiles criminis auctores sententiam justam decerneret, vivificante Domino, reviviscens famosissimus quondam Minos Cretae rex inclytus praecipitati [Col. 0543A] ultor et genitor Androgei avus, ut legitur, Athicos occisores ejusdem legis durante censura teterrimus labyrinthus implicuit, et vorax absorbuit Minotaurus. Quid si Hungaricus Attilas ad vitales auras emergens, permisso sibi flagello, quo sui temporis attrivit malitiam, nunc pro nationis suae participe, sed saevitiae non consorte pietatis auctore jubente pie desaeviat ad vindictam? O anxii doloris vehementiam, quam ad mortuorum praesidia memoranda reflectit praesidentium tarditas ad exhibendae justitiae metam interpellatis passibus gradiens, et in ipso processus exordio, si dici licet, petere quasi timide non cessabit! Sed lugentis affectus hoc saltem solamine refovetur, quod etiam ministris cessantibus superni principis vigilantia [Col. 0543B] non cessabit, et eis quantacunque gravitate detentis se promptus accinget Deus zelotes et aget libere Deus ultionum.



EPISTOLA CCXXXIX.

ARGUMENTUM.---Querela anxia contra praelatum.

Diutissime hoc cruciatus fui, et adhuc in interioribus mei cordis haec pertago desaevit . . . . . hoc terribilis in judiciis Deus longanimiter mala te dissimulans fore destruet eum in finem quia persecutus est homines . . . . . et devotum corde magnificans totus rapinis inhiat, ut pecunias accumulet infinitas, filius avaritiae, idololatra pecuniae, servus mammonae; ibi legit ubi studet, ibi cor ejus quia thesaurus ejus: quemque portat gladium Petri, obtunderi [Col. 0543C] elideri justitiam emollire, arcum Domini et rigorem justitiarium evacuare; inquisitionem quae facta est semper vocastis negotium vestrum; absit ut degeneret in . . . . . et in negotiatione opprobrium: clamat clerus, clamat populus; clamant scripta, et voces eorum qui de insufficientia et inutilitate ipsius submurmurando testificati sunt nos quae ipsorum est nunc nunquid Ecclesiae parcet ei qui totam Ecclesiam profanavit? Diebus fere singulis me pugnare oportet ad bestiam: eo sic pugno quasi aerem verberans, nec repugnans impugnor, sed ethici testimonio,

Non pugna est, ubi tu pulsas, ego vapulo tantum [54 1Kb] :
fruges abstulit, domos combussit. Supplicam et [Col. 0543D] damna haec mihi paret ipsi afflicti et magnatum plus subsannans insultabat gravius mihi damnum, damnumque et confusionem meam in theatrum publicae derisionis publicavit; in omnibus his, et non est conversus furor ejus, sed adhuc manus ejus extenta [55 1Kb] , nunquam beneficium mihi dabit nec in aliquo benefaciet; malificia vero ejus a post tempore suae promotionis jugiter in libro experientiae lege: Quousque, Domine Jesu, durabit iniquitas, . . . . . . ut quid terram occupat labor inutilis. Securis ad radicem posita est, nec est qui eam succidere velit, sed qui malefactorem non corripit cum possit, omnia mala opera ejus facit, alia vice fruges violenter ablatas, luto potius [Col. 0544A] conculcari quam excuti fecit, ut duorum jactura me afficeret, quia restitutionem mihi humiliter fleri postulabam, non conventum nec vocatum a se nec ab alio, prius appellatorem, sine omni causa, sine omni judiciario ordine me suspendit. In omnibus his autem non sufficit quod cito ovicula tua, . . . . . . tissime pastor, rapta dirius affligitur et torquetur. Cum enim expersus episcopos et omnes aliosque potentissimos sui nec sufficiunt nec suffragio indigent alieno. Respice senem debilem incessanter afflictum, nec enim aliud quaerit, nisi ut cum dolore canos meos deducat ad mortem [56 1Kb] . Proinde ne tuus Naboth pro vinea vel pro Ecclesia sua potius occidatur, dura, inquit, sed sera est querela dicentis ad Achab: Occidisti insuper et possedisti [57 1Kb] . Romani [Col. 0544B] principes olim solo verbo suos emancipabant, quos domini sui malitiose vexabant. Emancipe hunc miserum et intolerabili servitute oppressum, pontifex urbis Romanae, qui solus habes super omnes pontifices plenitudinem potestatis. Si vero magni emancipare simpliciter eximatur, saltem usque ad quinquennium; jam enim in membris meis responsum accepi; certusque sum quod excussa miserae hujus vitae cuti, Deus aliquid gratiae vitalis adjiciat extra translimitabit unum animam. Poteritne Innocentius ita esse crudelis, ut oviculae suae discrimen enorme dissimulet nec eam faucibus irruentis eruat leonis aut lupi? Aut mihi pacem providere velitis, aut quidquid habeo in manu vestra promitto et sine [Col. 0544C] ulla contradictione resigno. Praecepistis E. epo. et I. decano, ut super ablatis mihi justitiam exhiberent: ego autem terribiles ejus minas et ad certa discrimina vitae meae consilio amicorum coactus digito labella compesco, et facit a magistris suis puerili cogendum lacrymam ab oculo prorumpentem iterum oculo resorbere. Vulgo dicitur eum flagellari infeliciter qui conqueri de flagello non audet. Audite, coeli, et auribus percipe, terra, magna mala quae patior et graviora quae timeo et exspecto. Si . . . . . apud eum, qui prae omnibus antecessoribus suis terribilis est apud reges terrae [58 1Kb] ut sitis mihi testes quod liberare me potest et de faucibus bestiae crudelis eripere uno verbo, O unum verbum, sis mea. O solatio, sis honor; o gloria [Col. 0544D] ejus, qui liberat pauperem a potente ac senem et debilem cui non est adjutor [59 1Kb] : Infelix ego homo, quis me liberabit de carcere mortis hujus [60 1Kb] ? Quam infelice auspicio de dulci Francia ubi natus et nutritus et editus fueram, in hanc servilem barbaram sum translatus, sed Innocentio loquar, et certus sum quod de malitia sua potest innocentia propulsare.



EPISTOLA CCXL.

ARGUMENTUM.---Dehortatio a vinculis curialibus.

Dilecto et praedilecto domino et amico G. decano Sancti Martini et Archid. Norwici, suus P. B. Lond. [Col. 0545A] archid., salutem et si quid dulcius aut desiderabilius est salute.

Gratias magnas refero gratiarum magnifico et munifico largitori, qui vos de fornace curarum curialium, quasi de gravi labyrintho aut potius de ventre inferi revocavit in tranquillam animae libertatem. Ubi quidem spiritus ibi libertas, ut anima hominis de multiplici tumultuatione respirans secum habitet, sibi vacet ac videat quam suavis est Dominus, qua libertate dotavit vos Christus. Cum enim mundi gloria favorque magnatum vobis dulcius arridebat, ambitionem curiae quae multiplici bonorum lenociniis vos palpabat, cum Joseph cujus laciniam apprehenderat adultera relicto pallio aufugistis [61 1Kb] . Sane cordi magno nil est magnum: [Col. 0545B] ideoque quod alii per discrimina corporis animaeque venantur, vos quodam fastu nobili animae despexistis. Enimvero nobilis superbia est praeferre sapientiam divitiis, honoribus honestatem. Nam et sapientia divitias et delicias suas habet, sicut ipsa in hoc sui nominis dicit: Apud me sunt opes superbae et gloria [62 1Kb] . Proinde totis in hoc medullis animae vobis congratulor; nam in contrarium verae amicitiae veniunt omnia quae amicis cedere credimus ad honorem et pacem cordis animaeque salutem: currant caeteri ad diripiendum sarcinas hujus saeculi, ponentes animas suas, pro quibus mortuus est, quasi sub jactu aleae, dum circa ambitiosos honores spiritu daemoniaco agitantur non sine periculo [Col. 0545C] perditionis aeternae. Hi sunt quos exagitat spiritus hujus mundi, spiritus vertiginis et erroris; qui eriguntur super ventum ut gravius cadant, qui mittunt se in turbam populi et peccata duplicia sibi accumulant. Sanctus Eusebius scribit quod sicut gemma in luto, sic pontificalis auctoritas si collata sit inhonesto. Prosequimur verbum Salomonis: Qui dat honorem insipienti, sicut qui mittit lapidem in acervum Mercurii. Super his non tacet Hieronymus, cujus ad Pammachium verba haec sunt: Clarus honos vilescit in turpi. Et ut bestiarum exemplo confundatur ambitio humana, subjungit: Inter animalia non degener taurus praecedit armentum; sed corpulentia viribusque praestantior: in elephantis etiam robustior et elegantior statura quadam [Col. 0545D] praerogativa omnes alios antecedit: hodie autem obrepunt pedibus et manibus ad honorem, qui, juxta meritorum suorum exigentiam, locum in Ecclesia tenere novissimum non deberent. O quam longe est cor eorum a proposito beati Ammonii, de quo sanctus Hieronymus refert, quod cum propter litteraturam et honestatem suam a clero et populo in episcopum raperetur, diu renitens et praevalens sibi, ne promoveretur, auriculam radicitus amputavit, factaque relatione ad metropolitanum rescripsit eum nunc episcopatu dignum. Sed cum iterum ad cathedram traheretur: Nisi me, inquit, [Col. 0546A] dimiseritis, linguam meam, pro cujus gloria et sonore me trahitis, abscidam dentibus, et sic honorem cujus pericula verebatur evasit. Galfridus Peronensis, quem in scholis Parisiis vidi, postea prior Claraevallensis electus est in episcopum Tornacensem, qui episcopatum respuit, et licet ab illius ordinis abbatibus multipliciter coactus fuerit, nullatenus tamen episcopatum recipere acquievit; qui postea defunctus cuidam socio suo et familiari apparens, et quaerenti qualiter secum esset, respondit ei: Optime, et scias me a Domino certificatum, quod si episcopatum suscepissem fuissem de numero reproborum.

Procul dubio prius probandi essent, nam Petro etiam apostolo non sunt commissae claves regni [Col. 0546B] coelorum [63 1Kb] , donec ter interrogatus in confessione dilectionis et fidei probaretur. Conqueritur Ecclesiastes [64 1Kb] super hoc dicens: Vide malum quod est sub sole: stultum positum in dignitate sublimi et sapientes sedere deorsum. Vae homini si praesit et non prosit, si praesideat hominibus et non praesideat ei Dominus! In electionibus olim divinum implorabatur auxilium: hodie nulla oratione praemissa, nulla praecedente inquisitione de vita, de scientia illius qui ordinandus est, caeterisque meritorum circumstantiis, quorum longum Apostolus catalogum texit scienter; hodie sequuntur homines contra propriae conscientiae sententiam magnatum favorem et vagae opinionis incertum. Princeps populi [Col. 0546C] Israel Moyses in libro Numeri [65 1Kb] pro successore sibi substituendo Dominum deprecatur. Provideat, inquit, Dominus virum qui sit super multitudinem hanc, et meretur audire responsum: Tolle, Josue, filium Nuni, virum in quo Spiritus Domini est, et pone manum tuam super eum, ut ingrediatur et egrediatur ante populum meum. Ideo Moyses dum mittitur ut liberet populum Israel de Aegypto se factum impeditioris linguae ab heri et nudiustertius profitetur [66 1Kb] . Jeremias [67 1Kb] etiam, quamvis sanctificatus ab utero, cum ei Dominus officium legati et doctoris injungeret, timens insufficientiam suam, quasi elementarius puer esset, excusavit se dicens: A, a, a, Domine Deus, nescio loqui, quia puer ego sum. Quis hodie suum imperfectum allegat? quis imperitiam [Col. 0546D] suam detegit? quis indignum se reputat? quis renititur? quis reclamat? quis aufugit? quis hodie facit sicut plerique fecere sanctorum, qui se in cavernis foveisque, ne pontificarentur, absconderunt? Indigna talium praelatura facit hac tempestate ut ecclesia, quae olim libera erat, cum Agar contemptibiliter ancillari cogatur [68 1Kb] . Et est parabola instantis temporis quae olim dictum est [69 1Kb] , quia repulit Dominus tabernaculum Silo, tabernaculum suum, ubi habitavit cum hominibus. Olim dicebat Deus Ecclesiae: Ponam te in superbiam saeculorum; gaudium in generationem et generationem. [Col. 0547A] Suges lac gentium et mamilla regum lactaberis [70 1Kb] . Nunc autem non solum ablactata sed abdicata et abjecta est, et non est qui consoletur eam ex omnibus charis ejus. Facti sunt hostes ejus in capite [71 1Kb] , filiique ipsius averterunt se et non servaverunt pactum, conversi sunt in arcum pravum [72 1Kb] . Illi enim, qui sedent in cathedra Moysi [73 1Kb] , sustinent Ecclesiam exactionibus opprimi, et in praejudicium ecclesiasticae libertatis, signumque servitutis perpetuae, sponte permittunt sibi auriculas subula perforari [74 1Kb] ; sibi tamen videntur pontificis implevisse officium si de patrimonio Crucifixi, de pauperum sudore, de extorsionibus subjectorum, palatia construunt, si vivaria piscium et ferarum indagines amplissimas circumducunt, et obliti promissionum quas in consecratione [Col. 0547B] sua distinxerunt labiis suis, de commissarum sibi animarum cura non curant. Liceret eis de licite acquisitis vivaria et caetera construere et nihilominus circa salutem animarum vigilantius et diligentius excubare. Possunt illa facere et ista non omittere [75 1Kb] . Utinam saperent et intelligerent ac novissima providerent [76 1Kb] ! licet enim nunc humanum judicium videantur evadere, sacrae Scripturae testimonio: Cito et horrende grave judicium fiet his qui praesunt, et potentes potenter tormenta patientur [77 1Kb] . Judex ille terribilis dicit: Ego ipse requiram oves meas [78 1Kb] . A quibus requisiturus est oves suas nisi ab his quibus commissae sunt, qui earum lacte et lana et carnibus abutentes potius exhibent [Col. 0547C] mercenarii quam pastoris officium? Propter hoc irritavit ipsius pastor Deum; dixit enim in corde suo: non requiret [79 1Kb] . Cujus istorum assertio praevalebit? Juravit Dominus exercituum, dicens: Si non, ut putavi, ita erit, et quomodo mente tractavi sic eveniet [80 1Kb] . Neminem sane judico: est qui quaerat et judicet [81 1Kb] ; nec mihi succenseat aliquis quod os meum in coelum pono aut quod ovis ego pastores accuso. Sufficit mihi, si cum aliis ovibus liceat me balare, pastorumque negligentiam, quae vertitur in commune discrimen, flere et plangere. Circuit lupus ut oves rapiat, et non sit qui eripiat. Nam interest summum excitare pastorem ut oves miseratus errantes congreget in ovile, et circa gregem suum curam sollicitet pastoralem. Praesidentium siquidem [Col. 0547D] gloria summa est convertere incredulos ad prudentiam justorum, et parare Domino plebem perfectam. Utinam, juxta verbum Evangelii [82 1Kb] , gloriam, quae a Deo est, quaererent, et non eam quae est ab hominibus! Ipsa enim est ventus urens et pestilens aer et corrumpens. O doxa! doxa! o gloria fallax! o inflatio aurium! o vesica tumens, vacua tam pleno vento quam nihilo! Sicut ergo incoepistis, cor vestrum stabilite in Domino et in lapide adjutorii. Vestrum firmate propositum, ut [Col. 0548A] non redeatis ad vanitates et insanias falsas, sed anima vestra tot et tantis elegantibus disciplinis imbuta, ei serviat, cui servire regnare est. Vacate, quaeso, lectioni, et descendat frequenter animus contemplator in hortos aromatum; ut ibi pascatur deliciis spiritualibus et gratissima sibi colligat lilia gaudiorum. Verbum quidem Hieronymi est: Otium sine litteris mors est et vivi hominis sepultura. Testimonio autem Salomonis: Otiositas amica est animae. Est tamen otium quod aedificat ad salutem. Nam vacare a curis et sollicitudinibus hujus mundi, et legere ac studere, otium quidem negotiosum est et negotium otiosum. De hoc otio Salomon dicit: Sapientiam scribe in otio, et qui minoratur actu, percipiet eam [83 1Kb] . In hujus rei figuram discipuli Domini [Col. 0548B] Sabbato, id est die otii transeuntes per sata fricabant spicas et vescebantur iis [84 1Kb] . Nam in tempore vacationis subtiliores sententias, quibus reficiuntur animae trahimus de occultis; denique porta in Ezechiele [85 1Kb] , quae respiciebat ad Orientem, non aperiebatur, nisi in Sabbato, id est in otio sancto. Propterea quaerite vobis solitudinem a strepitu hujus mundi. Nam de his qui volunt vacare et videre quam suavis est Dominus [86 1Kb] , loquens beatus Job [87 1Kb] : Hi, inquit, sunt, qui aedificant sibi solitudines, ne vocem audiant exactoris. Exactor est spiritus nequam, qui velut instrumentis vocum mansuetis principum gratiam turbat veneno linguarum procacium. Nonne voces seu linguae ipsius sunt adulatores [Col. 0548C] subdoli et detractores, sicut dicit apostolus Paulus [88 1Kb] : Deo odibiles hi sunt, ranae in penetralibus regum ipsorum. Nec desunt hodie in curiis Jamnes et Mambre qui apud Pharaonem Moysi adversantur [89 1Kb] . Achitophel quoque multos in curiis reliquit haeredes, qui consilia magnatum infatuant. Multi Aman hodie sunt, qui regem Assuerum in odium et exitium innocentis Mardochaei sollicitant [90 1Kb] . Plenitudo voti mei et summa exhortationis haec est, ut accingatis vos ad opus fortitudinis, ne praeclarae primitiae spiritus in vobis degenerent, sed per Christi amorem mundique contemptum in fructum justitiae et salutis aeternae manipulos coalescant; nullamque ordinis observantiam suadeo vobis, sed sic obsecro vivatis in saeculo, ut altior saeculo sitis, [Col. 0548D] ut habeatis sub pedibus vestris mundum, et juxta verbum Apostoli: Quaerendo et sapiendo quae sursum sunt [91 1Kb] vestra conversatio sit in coelis [92 1Kb] .



EPISTOLA CCXLI.

ARGUMENTUM.---Consolatoria P. B. directa, episcopo suo, graviter in adversis afflicto.

Reverendo Patri et domino H. Dei gratia Sar. episcopo P. B. Lond. arch., salutem et constantiam in adversis.

Qui prius de vestra gloria gloriabar, de vestra [Col. 0549A] nunc afflictione affligor; nec enim fidelis amicus est qui pressuras amici sui dissimulat, qui eas condolentis affectu suas non efficit, qui casus adversitatis illius communicato compassionis humero non supportat. Proinde proposui quod valeo et debeo facere, devotae scilicet servitutis obsequium vobis exhibere, tanquam domino, affectusque fideles et filiales ut patri, ne in hac sapientia bonorum vestrorum mens insueta talibus absorbeatur in tristitia, et salutaribus monitis delinita in praesenti flagello gratiam divinae dilectionis agnoscat. Utinam me et dominos meos corripiat justus in misericordia [93 1Kb] , non in furore suo, ne vehementia verborum patientiam cordis frangat! Visitat equidem electos suos oriens ex alto [94 1Kb] , nunc visionibus, nunc scriptis, nunc beneficiis, [Col. 0549B] nunc flagellis coelestis medicus, nunc utens cauterio, nunc fomentis; nunc adversa, nunc prospera, circa nos saluberrima moderatione dispensat. Propterea in spiritu humilitatis amplectenda est divina correctio, etiam si fiat immissio ejus per angelos malos; nam et Apostolus [95 1Kb] , nisi eum Satanas colaphizasset, non audivisset a Domino: Sufficit tibi gratia mea, nam virtus in infirmitate perficitur; poena quippe transitoria transigit cum aeterna, piusque judex habita pro fustibus quaestione furem acerbe flagellat, ut abscisionem capitis aut furcarum discrimen evadat. Quocirca solerter aestimanda sunt Dei judicia, quibus nos examinat; hominem enim quem diligit visitat diluculo et subito probat illum, mortificat et vivificat, deducit ad inferos [Col. 0549C] et reducit; pauperem facit et ditat, humiliat et sublevat [96 1Kb] , hominisque salutem misericorditer in tanta vicissitudinum varietate procurat. Quod si Deus convertit in auram incumbentis procellae discrimen, continuo concurrunt ad diripiendam hujus saeculi praedam. Ponunt animas suas quasi sub jactu aleae, nec habito respectu ad Dei judicia vel ad pericula hujus vitae curis saecularibus se immergunt, seque autumant obtinere Deum et mundum. Sed vae homini incedenti duabus viis, quia nemo potest duobus dominis servire [97 1Kb] ; diversus est enim, nam amori mundano non communicat amor Dei; audi poetam:

Serta bipertito cum mens discurrit utrinque,
   [Col. 0549D] Alterius vires subtrahit alter amor [98 1Kb] .
Denique his quos cupiditas excaecavit immittit Deus rotam malorum; dum enim in avaritiae labyrintho circumvolant et aestuant importabilibus curis, Samsonis exprimunt miseriam privati oculis et ligati ad molam. Experientia vero quotidiana docemur quod quidquid homo laborat sub sole [99 1Kb] , quidquid in saeculo molitur, ambit, congregat, quidquid per sollicitudines et animarum discrimina suis usibus praeparat aut conservat, totum ad nihilum deveniet tanquam aqua decurrens [100 1Kb] , tanquam visio nocturna [Col. 0550A] transibit [1 1Kb] , sicut fumus deficiet et sicut somnium avolabit. Dives nimirum cum interierit non sumet omnia, neque descendet cum eo gloria domus ejus [2 1Kb] . Dormierunt, inquit, somnum suum, et nihil invenerunt omnes viri divitiarum in manibus suis [3 1Kb] ; propterea viri sublimes et in eminentia pontificalis speculae constituti divitias abhorrere deberent, sicut effeminatrices aquas Salmacis; nam Apostolus vocat eas impedimenta hujus saeculi eo quod salutem nostram impediunt, enervant animos fortes, emolliunt constantissimos charitatis affectus, a divinis beneficiis nos elongant, imo auferunt nobis Dominum, et quid prodest homini, si habeat divitias Craesi, glorias Salomonis, quidquid et Julius Caesar aut magnus Alexander caeterique potentes in terris, [Col. 0550B] in thesauris ac deliciis possederunt, si suae animae patiatur detrimentum [4 1Kb] . Porro sunt qui divitias congregant, ut se per eas redimant a damnatione terribili. Sed Eliphas in libro Job dicit [5 1Kb] : Non credat quis in errore deceptus quod aliquo pretio sit redimendus; non enim corruptibilibus auro vel argento se redimere homo potest, sed per mundi contemptum, per sui abjectionem, per humilitatem, per fidem, per spem, per amorem et compassionem proximi, per mortem Christi, et per eam qua Deum tenemur diligere charitatem. Amor divitiarum sic hominem frequenter absorbet, ut nec meditari, nec audire nec annuntiare ipsi liceat verbum Dei. In forma eruditionis nostrae mulier Samaritana prius dereliquit hydriam [6 1Kb] , per quam cupiditas hujus [Col. 0550C] saeculi designatur et cucurrit praedicare populo verbum Dei. Sequamur, quaeso, Prophetae consilium dicentis: Divitiae si affluant, nolite cor apponere [7 1Kb] . Non divitiae, sed cordis cupiditas prohibetur. Unde Apostolus: Non qui habent divitias, inquit, sed qui volunt habere divitias, incidunt in tentationem et laqueum diaboli [8 1Kb] . Possunt ergo haberi divitiae, sicut eas Abraham habuit ex justis causis ad usus licitos, ad gratiam hospitalitatis, ad sustentationem pauperum, ut nos in sua tabernacula recipiant. Ipsorum enim est regnum coelorum [9 1Kb] , ita quod non solum sibi habere, sed communicare aliis illud possunt. Consolamini, filii pauperis Crucifixi, discipuli Petri, qui non habetis argentum et aurum, sine [Col. 0550D] argento redimendi. Properate, emite et comedite: regnum enim hoc facilius sumunt nihil habentes quam omnia possidentes. In sancta paupertate est rei tam pretiosae commercium confertque paupertas, quod divitiae conferre non possunt. Vide hoc quam lucrosum sit non habere partem in ruina hujus saeculi, ut partem habeas in Christi resurrectione, ut recipias pro transitoriis bona quae tibi mansura sunt sine fine. Scriptum est enim: Divites eguerunt et esurierunt [10 1Kb] . Ideoque dives indigere non credens semper sollicitus est sui. Sed beatus [Col. 0551A] qui dicere potest: Ego autem mendicus sum et pauper: Dominus sollicitus est mei [11 1Kb] . Sic dives sui, Dominus autem sollicitudinem pauperum gerit; Dominus parcit pauperi et inopi et animas pauperum salvas faciet. David sciens quam pretiosus et nobilis sit apud Deum titulus paupertatis, licet sit despicabilis apud mundum, inter divitias regales et in throno regio sedens, quia pauper erat spiritu, secure dicebat: Inclina, Domine, aurem tuam et exaudi me, quia pauper et inops sum ego [12 1Kb] . Paupertas enim aestimatur apud Deum magis ex humilitate animi quam tenuitate patrimonii. Proinde Salomon dicit: Substantia hominis secundum cor ejus, audi beneficia paupertatis. A se omnes curas mordaces eliminat,

[Col. 0551B] . . . . . . et in proprio purgata camino
ignem purgatorium non formidat. Pauper certum pignus futurae jocunditatis habet in se, jamque primitias salutis aeternae degustat, et quasi de ligno vitae colligens desiderabiles fructus, qui testimonio Apostoli sunt: justitia, gaudium et pax in Spiritu sancto [13 1Kb] . Ejus est quod Dominus in brevi eum in plenariam possessionem haereditatis perpetuae introducet et cantabit exsultans: Dominus pars haereditatis meae et calicis mei: tu es qui restitues haereditatem meam mihi [14 1Kb] . Dives moriens dolet a se suas divitias separari. Pauper, altitudinem hujus mundi calcans pedibus, ad concupiscentiam vilis praedae suos oculos inclinare dedignatur. Reputat enim divitias [Col. 0551C] coenum. Nam, dum fiducialiter aspirat in coelum, abhorret divitiarum nomen, dum ipsum ad delicias coelestes festivus exercitus coelorum exspectat. Dives valedicens saeculi affluentiae pauper exit. Quidquid enim in mundo affluit, defluit, suumque amatorem pereffluere facit. Audi, quaeso, Apostolum de suis compauperibus disserentem: Tanquam tristes, inquit, et semper gaudentes, et tanquam nihil habentes et omnia possidentes, tanquam morientes et ecce vivimus [15 1Kb] . Insinuat Apostolus per hoc adverbium tanquam, quod mala quae pauperes patiuntur in hoc saeculo, vera mala non sunt, sicut nec bona divitum vera bona. Quomodo vera bona esse possunt, quae transeunt ad momentum? Deducunt, inquit, in bonis dies suos, in momento autem ad inferna [Col. 0551D] descendunt [16 1Kb] . Existimat dives inter divitias et delicias suas se coelo aequalem. Sed Cum dixerit: Pax est et securitas, tunc repentinus ei superveniet interitus [17 1Kb] , eumque cum divite purpurato subito absorbebit infernus. Quod Veritas in Evangelio notans: Et tu, inquit, Capharnaum, usque in coelum exaltaberis et usque ad infernum detraheris [18 1Kb] . Sic praeterit figura hujus mundi [19 1Kb] . Sic dives epulo acerbissime cruciatur, et Lazarus in sinu Abrahae requiescit [20 1Kb] . Sic Jacob cancellat manus suas super [Col. 0552A] filios Joseph ut ei sinistra manus imponatur qui dexteram exspectabat [21 1Kb] . Per sinistram adversitas, per dexteram prosperitas designatur. Recolite ergo inter prospera et adversa sufferentiam Job et patientiam Christi eorumque constantiam, qui rapinam bonorum suorum cum gaudio perferebant. Proinde nullus vestrae paternitati subrepat diffidentiae motus, nec enim abbreviata est manus Domini, ut ablata restaurare non possit. Dominus qui dedit ipse abstulit, sicut ei placuit, ita factum est [22 1Kb] ; et benedicendo nomini ejus dicite cum propheta: Iram Domini portabo, quia peccavi [23 1Kb] . Eram filius irae et iram Domini merui. Scio tamen, Domine, quod cum iratus fueris, misericordiae recordaberis [24 1Kb] ; et cum Isaia cantabo: Confitebor tibi, Domine, quoniam [Col. 0552B] iratus es mihi: conversus est furor tuus et consolatus es me [25 1Kb] . Absit, dulcissime Pater, omnis murmuratio apud Deum vel proximum, quia testimonio prophetae: Bonum est praestolari cum silentio salutare Deum [26 1Kb] . Erit enim in silentio fortitudo vestra; flagella, quaeso, Domini, quae vobis videntur amara, in ipsius dilectione dulcescant; diligentibus autem omnia cooperantur in bonum [27 1Kb] , nec permittet vos tentari supra id quod potestis, sed faciet etiam cum tentatione proventum [28 1Kb] .



EPISTOLA CCXLII. AD G. ELECTUM S. MARIAE.

Reverendo Patri et domino G. Dei, gratia electo Sanctae Mariae PETRUS, etc., salutem in eo qui in [Col. 0552C] electis suis mittit radicem.

Cum bonae memoriae abbas, Philippus nomine, tributum mortis exsolverit,---testimonio enim prophetae foedus cum morte percussimus omnes, quia responsum mortis habemus in nobis [29 1Kb] ,---electus es, Pater charissime, a tuis fratribus in abbatem. Sic namque a diebus antiquis Ecclesiae pro patribus nati sunt filii, et juxta verbum Oseae, Suscitat Dominus de filiis prophetarum, et de juvenibus Nazaraeos [30 1Kb] , sic veteribus amicis evanescentibus novae propagines ad ulteriores et dulciores fructus amicitiae coalescunt. De vestra gloria glorior, quia sunt Domini nomine magnorum qui sunt in terra vestra: magnificavit Dominus vobiscum misericordiam suam, si tamen misericordia est, et non [Col. 0552D] potius quaedam probatio, ut quaestus honoris quandoque transeat in querelam. Sera vero querela est, Elevans allisisti me [31 1Kb] , erat longe securius coesse quam praeesse: meritorium tamen valde est si sic praesis ut prosis. Charissime mihi Pater, dum in minore officio ministrabas, saepe fuisti tibi ipsi scandalo, frequenter taedio, semperque periculo; nunc autem super candelabrum constitutus intrasti arenam eventus ancipitis. Nam si possessionem sollicitudinis et animarum discrimen penses, foris [Col. 0553A] sunt pugnae, intus timores; juxta verbum Salomonis: Immisisti te in turbam, et alligasti tibi peccata duplicia [32 1Kb] ; id plerique noluit latere sub modio et intra conscientiae fines claudunt interioris gloriae bonum, foventes in sinu memoriae verbum illud propheticum: Secretum meum mihi, secretum meum mihi [33 1Kb] . Pater amantissime, in vana distrahi te oportet, pro aliis molere, sollicitari cum Martha, postponere unum illud necessarium, et transire de Mariae otio ad quemdam animae labyrinthum; porro non sic exterior te sollicitudo rapiat ut animam tuam, pro qua Christus mortuus est, curarum saecularium abyssus absorbeat; quamdam itaque interiorem sollicitudinem semper tibi iratum feras, ut in se collectus animus ad exteriora non defluat, non [Col. 0553B] attendat quod apparet foris, quod exterius sonat. Inter multos eris tecum, factus de illorum numero quos beatus Job insinuat dicens: Hi sunt qui aedificant sibi solitudines, ut vocem exactionis non audiant. Sic ergo ministres ut non vituperetur ministerium tuum, ut servum singulorum te reputes, omnium sis dominus, omni sic in te contemplativa et activa vices suas alternent, ut nullum tempus habeas feriatum. Melior est spiritus quam corpus, et corporis exercitatio ad modicum prodest; pietas autem valet ad omnia, habens promissionem vitae quae nunc est pariter et futurae [34 1Kb] . Aemulare ergo charismata meliora [35 1Kb] ; caro enim et sanguis regnum Dei non possidebunt: Caro non prodest quidquam [36 1Kb] ; [Col. 0553C] fructus autem spiritus sunt charitas, gaudium, pax, patientia, longanimitas, fides, modestia, mansuetudo, continentia, castitas [37 1Kb] : bonum est sollicitari cum Martha, sed quietius est sedere ad pedes Domini cum Maria [38 1Kb] , providere Dominum in conspectu tuo, semper vacare, et videre quam suavis est Dominus: postquam ergo disposueris ea quae necessitas fraterna deposcit, descende in hortos aromatum ut pascaris deliciis spiritualibus, et gratissima colligas lilia gaudiorum. Cum enim animam tuam resolveris ad quietem, nullus, quaeso, eam excitet, donec ipsa velit; nec pertimeas ut te quis praepropere ab amplexibus vacuet, et ab uberibus sanctae voluptatis anhelet.

Scis quod sanctae Regulae professores, si saecularibus [Col. 0553D] negotiis curiose se involverint, magna spiritualis exercitii dispendia patiuntur; navis enim, licet inter procellosos turbines statim non pereat, rerum tamen suarum jacturam sustinet, ut in portum vacua inanisque perveniat. Elegerunt te fratres tui: esto in illis quasi unus ex illis: aedifica eos breves actu, vultu, habitu et gestu: sic te amabilem exhibeas et mutabilem, ut tota conversatio tua aedificet alios ad salutem: age quod non solum tibi expediat, sed quod multis.

Nunquam singulariter vivas ut vulpes habeas foveam: [Col. 0554A] non ut volucres nidum, non loculos sicut Judas, a primitivis motibus ad olestrenae meae movi, Pater venerabilis, motus tuos redolentes mansuetum socialem ad comitum humiliate conditas, et ad omnem compositas honestatem. Vulgare est quod honores vel mutant aut potius monstrant: administratio, quaeso, praesens nunquam ab illa morum nobilitate degeneret; nulla elationis, nulla gloriae titulatio de tua protectione obrepat; si gloriari oporteat de tuis infirmitatibus, glorieris ut inhabitet in te virtus Christi; si enim ad hoc onus infirmum, si minus idoneum minusque dignum te reputes, ipsa tui objectio convalescet ad gratiam, exuberabit ad fructum, cumulabitur ad coronam: ipse Dominus gloriae dicit: Si ego quaero gloriam meam, [Col. 0554B] gloria mea nihil est [39 1Kb] . Gloriam, inquit, adinvicem quaeritis, et gloriam quae a solo Deo est non vultis [40 1Kb] . Non nobis, Domine, non nobis, sed nomini tuo da gloriam [41 1Kb] . Tu vero, Pater, si in Deo volueris gloriam, noveris insipiens ut qui gloriantur in Domino glorientur, illam vero gloriae, quae est testimonium conscientiae tuae Domino et non tibi ascribe: nam, ut verbo Apostoli utar, Quid habes, quod non accepisti [42 1Kb] ? Si ergo te ad vocem demulcentium aures tuas aura favoris afflaverit, sit in corde et ore tuo verbum illud Apostoli, Gratia Dei sum id quod sum [43 1Kb] , nihil est quod divinae majestati familiarius aut confidentius assistat, et gratius quam vera humilitas: ipse auctor humilitatis se quotidie humilem confitetur [Col. 0554C] et mitem; sed non veniat pes superbus, sed quanto major es humilia te in omnibus et administrationem hanc onus reputa non honorem: omnemque motum superbiae prurientis verbo illo Salomonis exstirpa: Potentes potenter tormenta tolerabunt, atque cito et horrende judicium fiet his qui praesunt [44 1Kb] . Cogita semper quod requiret a te Deus de omnibus suis exactissimam rationem. Propter hoc irritavit impius Deum; dixit enim in corde suo: Non requiret [45 1Kb] . Deus autem per Malachiam: Ecce ego requiram oves meas de manu pastoris [46 1Kb] . Dominus dicit, Requiram, impius dicit, Non requiret. Cujus putas assertio praevalebit? Verbum Isaiae prophetae est: Juravit Dominus exercituum dicens: Si non, ut putavi ita erit, et sicut mente tractavi sic eveniet [47 1Kb] . Nolite, [Col. 0554D] quaeso, aemulari in malignantibus [48 1Kb] . Sunt enim abbates quaerentes quae sua sunt, non quae Jesu Christi [49 1Kb] : a fructibus eorum cognoscetis eos [50 1Kb] . Hi, animarum cura omnino posthabita, summam sui officii reputant, si in suam et suorum perniciem possessionem Ecclesiae suae per fas nefasque culturis et aedificiis magnificent quae et dilatent; animarum vero quae a spiritu timoris conceperant fructum salutis quasi aborsum perniciose procurant, ut eis merito aptetur verbum salutis prophetae dicentis: Statuerunt praegnantes Galaad ad dilatandum terminos [Col. 0555A] suos [51 1Kb] , hi sunt quos agitat spiritus hujus mundi, spiritus vertiginis et erroris. Melius est tibi domum tuam augere moribus quam possessionibus; melius est coelum implere quam horreum, et haec facere potes et illa non omittere [52 1Kb] ; veternosas autem vitiorum propagines, quae ex quorumdam decessorum tuorum negligentia pullularunt, succide maturius, ne vitulamina quae nunquam fructificant furcula novae viscomis sua praedicant incrementa; fac omnia comite consilio; non tamen credas omni spiritui, sed prius proba utrum ex Deo sit [53 1Kb] . Semper autem potius de ovem quam de prae Deum tua, de Deo tantum et non de principum familiaritate confidas, quia Maledictus qui confidit in homine [54 1Kb] , et juxta sententiam Sapientis: Nomen Domini plurima [Col. 0555B] fortitudo [55 1Kb] ; scientes autem vos ex continuo versuti hostis assultu graves molestias sustinere, ideoque nobis esse necessaria sacrae Scripturae suffragia, cujus lectio frequens conatus hostiles evacuet atque turbines aestuantium tentationum quadam animae serenitate tranquillet; propterea librum orium cum instantia repetitis, quam O unum ex quatuor appellatis. Scio quod sine tentatione vix hora dimidia claustralis vita transigitur. Unde et militia regularis arma spiritualia exigit, de quibus Apostolus ad Corinthios scribens dicit: Arma militiae vestrae non carnalia, sed pura Deo ad destructionem munitionum, destruentes omnes altitudines extollentes se adversus scientiam Dei, captivantes omnem intellectum [Col. 0555C] in obsequium Christi [56 1Kb] . Sacra itaque lectio vobis necessaria est, ipsa enim est mensa tabernaculi, quae ad aquilonem, unde omne malum panditur, posita est, quod Psalmista insinuans dicit: Posuisti in conspectu meo mensam adversus eos, qui tribulant me [57 1Kb] ; de mensa hac et spiritualibus armis loquitur Isaias [58 1Kb] : Ratione, inquit, mensam contemplaris in specula, surgite principes et arripite clypeum; sacra lectio cibus est quia teste Veritate: Non in solo pane vivit homo, sed in omni verbo quod procedit ex ore Dei [59 1Kb] ; per hunc cibum speramus et vivimus: Verba, inquit Dominus, quae ego loquor, spiritus et vita sunt [60 1Kb] ; teste certae solo sacri eloquii testimonio Christi contra omnes diaboli tentationes usus est in deserto [61 1Kb] . Si ergo consistant adversus vos [Col. 0555D] castra, scuto bonae voluntatis armate vos et gladio spiritus quod est verbum Dei: si infirmata sunt genua, si dissolutae manus, si moti pedes aut effusi sunt gressus, confidite quod verbo Dei coeli firmati sunt [62 1Kb] ; si ad ignitas compunctiones et arcanas cordis nubilationes, refrigescit anima vel torpescit, si obdurescit ad lacrymas, si coelum aeneum factum est ei, ut ros spiritualis aut pluvia super monte Gelboe non descendat; vos sacrae Scripturae curam impendite, mittet quia Dominus verbum suum et liquefaciet ea; mittet spiritum suum et fluent aquae, imo [Col. 0556A] fluent aromata illius, ut vestrae opinio sanctitatis odorem aromaticae suavitatis effundat; meae quidem exhortationis campus latissime patet, sed irruens occupationum necessitas ei succingens epistolam ad compendium, ad alia me extorquet.



EPISTOLA CCXLIII.

Viro venerabili, et amico in Christo S. priori C. PETRUS Blesensis arch. Lon., salutem.

Rogastis me ut in scriptis redigerem quid significent illae antiphonae quae, imminente Christi nativitate, scilicet Magnificat, quadam speciali praerogativa cantantur, ut O sapientia! O Adonai! et similes. Ego autem vobis viva voce respondi, me a magnis doctoribus didicisse, quod praedictae antiphonae, quasi voces patriarcharum et prophetarum [Col. 0556B] erant, desiderantium et petentium ut Deus adventum suum accelerans eos de potestate inimici et de angustia carcerali eriperet. Verum petitioni vestrae satisfacere non poteram nisi responsum, quod vobis verbo feceram, sanctorum Patrum auctoritatibus confirmarem. Quod ego sine fictione didici, sine invidia vobis communico. Lacrymosa vox cujusdam desiderantis adventum Domini erat: Putas durabo, putas videbo, putas inveniet me hic illa nativitas? Unde et super versiculum illum: Exspectans exspectavi Dominum, et intendit mihi et exaudivit preces meas [63 1Kb] , legitur quod antiqui Patres incarnationem Christi suis precibus meruerunt. Isaias [64 1Kb] : Domine, utinam dirumperes coelos atque descenderes! et subjungit: [Col. 0556C] Dirupisti et descendisti, et David: Inclina coelos et descendas [65 1Kb] . Dicit et Auctoritas, quia merita sanctorum Patrum Dominum de coelo traxerunt.

Dominus quidem propter duritiem et incredulitatem quorumdam distulerat Christum suum: superbis enim resistit Deus et humiles gratanter exaudivit [66 1Kb] . Praeterea super versiculum illum: Respexit in orationem pauperum et non sprevit preces eorum [67 1Kb] ; verba haec expositoris sunt: hic loquitur in persona fidelium qui humilitatis spiritu pleni orabant ut Christus veniret. Item super versiculum: Usquequo, Domine, oblivisceris me in finem? [68 1Kb] dicitur quod hic prius exponitur in persona antiquorum patrum in adventum Christi exspectantium et desiderantium. Denique, sicut in libro Regum [69 1Kb] legimus: [Col. 0556D] rex Salomon dedit reginae Saba quidquid petiit, et alia quae non petiit, quia Christus Ecclesiae suae donat, non solum ea quae petit, sed etiam quae petere non praesumit. Item Origenes super Cantica canticorum in persona Ecclesiae loquens, dicit: Quousque Sponsus mittit mihi oscula per Moysem et prophetas, veniat ille, osculetur me osculo oris sui [70 1Kb] , et Pater sponsam exaudivit eique Filium suum misit. Item super versiculum Isaiae [71 1Kb] : Confitebor tibi, Domine, quoniam exaudisti me, legimus quod priores justi auxilium Christi devote implorabant. [Col. 0557A] Non igitur sine causa, sed alto Dei consilio institutum est, ut desideria antiquorum de primo adventu Christi, quem puris affectibus et singultibus crebris ignitisque devotionibus ac suspiriis exspectabant et petebant tam celebri cantu, privilegiato applausu in Ecclesia recitentur; quatenus nos, veterum patrum muniti praesidiis et eruditi exemplis, eum in secundo adventu ita recipiamus in nos venientem, ne in tertio adventu eumdem timeamus contra nos venientem. In primo enim adventu venit humilis, in secundo venit in nos desiderabilis et praedulcis, sicut Veritas in Evangelio testatur de illo: Qui diligit sermones Dei, Pater, inquit, meus diliget eum, et ad eum veniemus et mansionem apud eum faciemus [72 1Kb] . Venit in multos qui eum receptum [Col. 0557B] turpitudine suae iniquitatis ejiciunt. Scriptum est autem quod tria ejiciunt hospitem de domo sua: litigiosa mulier, et haec est concupiscentia carnis; stillicidium quod de excelso stillat et inferius cadit, hoc est superbia quae de coelo corruit; et fumus qui est concupiscentia oculorum, quae carnis oculos excaecat. Legimus autem quod turpius ejicitur quod non admittitur hospes; hoc est de primo et secundo adventu; de tertio autem scriptum est: Homo est et quis videbit eum? Quis poterit stare cum igne devorante, aut quis stabit cum ardoribus sempiternis? Ignis enim ante eum praecedet et inflammabit in circuitu inimicos ejus, vermis eorum non morietur, et ignis eorum non exstinguetur [73 1Kb] . Per [Col. 0557C] querulas voces antiquorum patrum ac per eorum preces et merita dicuntur ipsi primum obtinuisse Christi adventum; videtur tamen quamplurimis incarnationem Redemptoris non hominum meritis sed soli Dei gratiae ascribendam. Unde in Epistola ad Romanos [74 1Kb] super locum illum: Qui factus est ei ex semine David, dicit Auctoritas quod Apostolus maluit dicere Christum factum esse ex semine David, qui circumcisus fuerat, quam de semine Abrahae justi; ut non pro merito, sed per gratiam Dei natus de Virgine crederetur. Haimo: Deus multa facere potest quae nemo peteret vel intelligeret, ut quod Deus fieret homo aut quod mortem pro homine pateretur. Item super illud verbum Isaiae [75 1Kb] : Filius datus est nobis, subjungit Auctoritas: Datus est nobis [Col. 0557D] a Deo sola gratia. Solet autem scrupulosus quaerere utrum incarnationem Christi beata Virgo meruit, quod per illam meruimus auctorem vitae suscipere Dominum nostrum Jesum Christum, quod sic intelligendum est: Per quam meruimus suscipere, id est per cujus meritum suscepimus auctorem vitae: nam quod concessit annuntiationi angelicae, videtur se matrem Domini fieri meruisse, et insuper oravit ut pareret Dominus et promissio angeli impleretur, dicens: Fiat mihi secundum verbum tuum [76 1Kb] . Oravit autem pie et pro se atque ad salutem et perseveranter quod in ipsa concepit. Est autem in theologia [Col. 0558A] regula generalis et irrefragabile argumentum, quod si justus petit aliquid a Deo pie et pro se atque ad salutem et perseveranter, exaudiri meretur; secure autem dicimus eam meruisse quod ex ea Dominus nasceretur. Est tamen meritum tripliciter dictum, scilicet pro causa quod meritum justitia est quare salvetur; dicitur etiam pro exigentia; exigebat enim miseria nostra ut misericors Deus, qui laborem et dolorem considerat, culpam nostram sua passione deleret: unde scriptum est: Felix culpa Adae quae talem ac tantum meruit habere Redemptorem [77 1Kb] : dicitur etiam meritum pro dignitate, sicut cum dicitur Virginem meruisse quod de carne sua Dei Filium generaret: propter hoc enim praefigurata est signis et oraculis patriarcharum, a prophetis praeoptata [Col. 0558B] et praenuntiata, officiosissime ab angelo salutata, consecrata virtute Spiritus sancti et in ejus visitatione multiplici divinis muneribus uberantissime praedotata. Nimirum oportebat Virginem esse sanctam, quae paritura erat Sanctum sanctorum, quia sicut inter caetera membra solus oculus perceptibilis est luminis, sic sola Virgo inter omnes mulieres inventa est quae in corpore suo clauderet divinae magnificentiam majestatis; nam testimonio Apostoli plenitudo divinitatis in eo corporaliter habitavit [78 1Kb] . Proinde dignissime pertinet ad beatam Virginem illa octo antiphonarum novissima: O Virgo virginum! Unde loquens ad filias Jerusalem, id est angelicas virtutes et animas sanctas: Filiae, inquit, Jerusalem, [Col. 0558C] quid admiramini? divinum est ministerium quod cernitis; vere divinum ministerium absconditum a saeculis, et quod Deus revelavit in tempore opportuno, id est quando venit plenitudo temporis in quo misit Deus Filium suum. De hoc mysterio sive sacramento loquens Apostolus dicit: Magnum est hoc pietatis sacramentum absconditum a saeculis, manifestatum in carne, justificatum in spiritu, revelatum angelis, creditum mundo, assumptum in gloria [79 1Kb] . Istarum igitur cantus antiphonarum est tanquam quaedam vox praeconia et nostrarum excitativa mentium, ut quasi quoddam Dominicae nativitatis invitatorium praecinamus, ac secundum multitudinem dolorum in cordibus nostris consolationes Dei laetificent animas afflictorum et qui fuimus in tenebris [Col. 0558D] occurramus Salvatori nostro dicentes: Benedictus qui venit in nomine Domini: Deus Dominus et illuxit nobis [80 1Kb] . Ideo in prima antiphona O Sapientia postulat devotio antiquorum ut veniat sapientia Dei ad eos, et doceat ipsos viam prudentiae. In secunda vocant Adonai, id est Dominum nostrum ignem qui Moysi apparuit in igne [81 1Kb] , missurus eum pro redemptione Israel, ut ipse nunc veniat et redimat eos. In tertia invocant eum qui est radix Jesse, id est Christum, de quo facta est promissio in figura Isaac patri ejus Abrahae et in figura Salomonis patri ejus David filio Jesse. In quarta humiliter [Col. 0559A] orant ut Christus qui aperit et nemo claudit, qui salvat et nemo condemnat, veniat et eos de carcere exterioribus inferni deducat. In quinta clamant ad Filium Dei, qui est splendor lucis aeternae et Sol justitiae, ut veniat et illuminet sedentes in interioribus et in umbra mortis. In sexta sub persona gentilis populi affectuose clamant et rogant, ut duos populos quasi duos parietes in uno lapide angulari convenire et eos salvare dignetur. In septima humili jubilatione supplicant, ut qui a Deo Patre per Isaiam vocatus est Emmanuel, id est nobiscum Dominus, tanquam rex noster et legifer nobis a Deo missus veniat et salvet nos. Denique quia plerique illorum Deo inspirante praenoverant quod salutis humanae mysterium per filium Virginis impleretur, [Col. 0559B] octavam antiphonam, quam ex certa causa incidenter praemisimus, ad Virginem virginum dirigunt, ut ipsa virtutibus coeli et sanctis animabus annuntiet divinae sapientiae salutare mysterium.

Haec de canticis veterum et antiphonis vespertinis, quae Nativitatem Domini antecedunt, succincta brevitate transcurri, nec propter hoc omisi vel distuli, quin scriberem et cantarem quae ad honorem Dei et Ecclesiae atque aedificationem populi Christi pertinere credebam. Scio quod longe dulcius et fructuosius est cogitare et scribere quae operantur ad salutem animae, quam ea quibus venamur pompam mundi et gloriam saecularem. Est autem inter haec duo quoddam medium, ut scribentes reverenter Deum [Col. 0559C] habeamus prae oculis, atque populum Christianum ad aedificationem animae salutaribus monitis instruamus. Eapropter juxta sacram Scripturam, et haec oportet facere et illa non omittere, etenim cum non habeam vasa aurea vel argentea vel lapides pretiosos, quos offeram in opus tabernaculi, duo tamen minuta offero cum paupere vidua, honorem Deo et aedificationem populo Christiano. Nec enim in Dei facie vacuus apparere praesumo cantico; novum canticum cum modernis cantaverunt veteres canticum modo vetus, Christum scilicet incarnandum. Cantamus et nos eumdem cantum, sed novum; [Col. 0560A] quem enim cantabant incarnandum, nos canimus incarnatum. Scriptum est enim: Et qui praeibant et qui sequebantur cantabant: Hosanna in excelsis [82 1Kb] ! Umbra veterum nobis in lucem conversa est, figura in veritatem, spes in certitudinem, promissio in plenariam haereditatis possessionem. Si arguendus, imo quia multipliciter arguendus sum, et de canticis et de rhythmis culpam meae levitatis agnoscens, me ipsum reprehendo; vos quaeso, qui spirituales estis, corripite hujusmodi levitatem in spiritu lenitatis. Humanis tamen vocibus et musicis instrumentis prophetae usi sunt, metriceque scripserunt: metra enim et cantica hominum corda fortius movent et ubi sermo communis inutilis est, exquisita sententia verbis vestita elegantibus quandoque efficaciter [Col. 0560B] aedificat ad salutem. Habebam pro amore vestro in votis de oneribus, quae Isaias proponit et disponit octo excipere et eadem octo beatitudinis quadam proportione quasi contraria mutuo coaptare. Ulterius etiam proficiscens fixeram in animo meo octo antiphonas, quae incipiunt per O! quasi octo vias ad octo beatitudines, quasi osculo et consensu praedulcissimo connire, atque per Christum virgam exactoris et jugum operis ejus offerre, sicut in die Madian. Christus enim panis ille est subcinerosus qui in figura Gedeonis subvertit castra Madian [83 1Kb] . Ipse quidem sub cinere nostrae mortalitatis in clibano crucis tortus et coctus est, sed reservatus est ille panis, qui de coelo descendit per gloriam resurrectionis, per quam a carne sua cinerem passibilitatis [Col. 0560C] excussit, cumque voluntas haec in corde ferventius aestuaret, dictum est mihi a quodam magno et prudentissimo viro se vidisse et legisse tractatum quemdam magistri Acardi de sancto Victore super octo Isaiae oneribus, et ibi per preces et desideria antiquorum auferebantur onera, et octo beatitudines succedebant. Ego autem in ea veneratione et reverentia quam Statius in fine Thebaidos exhibet Virgilio, magistro Acardo defero, dicens animae meae:

Non tu divinam exaequare Aeneida tenta,
Sed longe sequere, et vestigia semper adora.




[Col. 0559]
PETRI BLESENSIS SERMONES.
(Opp. edit. J. A. GILLES, Oxon. et London. 1846, in-8, tom. IV.)



SERMO PRIMUS DE ADVENTU DOMINI.

Cum medium silentium tenerent omnia et nox in suo cursu medium iter ageret, omnipotens sermo a regalibus sedibus venit [84 1Kb] .
[Col. 0560D]

A diebus antiquis postquam clamaverat Dominus [Col. 0561A] primo praevaricatori: Adam ubi es? [85 1Kb] clamavit et sanguis Abel de terra, ex tunc siluit genus humanum, quia in ipsum mors intravit per peccatum. Silebat homo mortificatus in gratuitis, in naturalibus vulneratus; adeo erat laesus et infirmus homo, ut non esset in eo vox neque sensus. Et hoc intelligo primum silentium fuisse. Venit Moyses, et data est lex. Lex quidem modum infirmitatis ostendit; sed remedium infirmitatis non ostendit. Nesciebam, dicit Apostolus, quid esset peccatum, nisi esset lex [86 1Kb] . Ex quo igitur homines sua vulnera cognoverunt, coeperunt clamare et quaerere medicinam: et sic ruptum est primum silentium. Porro considerantes aegroti, quod in lege non erat salus, quia neminem justificabat lex, neminem ad perfectum ducebat: [Col. 0561B] tandem post clamorem affecti longa exspectatione et taedio siluerunt. Et hoc est medium silentium. Hoc autem silentium ruptum est tripliciter: per vocem, per verbum, per canticum. Per vocem, quia per eum qui dicit: Ego vox clamantis in deserto: Parate viam Domini, etc. [87 1Kb] Per verbum; nam omnipotens sermo a regalibus sedibus venit. Per canticum: nam in ortu Verbi incarnati, Gloria in excelsis Deo angeli cecinerunt [88 1Kb] . Multos sermones dederat Moyses; sed nullus eorum omnipotens fuit. Defecerunt enim in sua promissione, et quod dicebant non potuerunt efficere. Verbo autem Domini coeli firmati sunt: et omnipotens sermo non solum promisit aut dixit, sed quaecunque voluit fecit. [Col. 0561C] Tertium silentium erit in regeneratione, cum sederit Filius hominis in sede majestatis suae [89 1Kb] . Cum absterserit Dominus lacrymas ab oculis sanctorum suorum: et jam non erit amplius clamor neque dolor [90 1Kb] . Cum obtinuerit justus ut requiescat a laboribus suis [91 1Kb] : et in pace factus fuerit locus ejus [92 1Kb] . Et quibus, juxta verbum Isaiae, in silentio et spe fuit fortitudo [93 1Kb] , erit gaudium et pax in aeterno silentio. Sicut ergo Salomon ait: Est tempus tacendi et tempus loquendi [94 1Kb] : tempus tacendi, dum medium silentium tenerent omnia; tempus loquendi, dum clamat Joannes in deserto: Parate viam Domini, rectas facite semitas Dei nostri [95 1Kb] . Elongaverat Joannes, et fugerat in solitudinem. Praeferebat solitudinem sollicitudini, pacem turbationi, quietem tumultui, [Col. 0561D] eremum civitati. Clamat in deserto, sciens quod quanto remotior esset a frequentia hominum, tanto immunior esset a contagio peccatorum.

Notate, fratres, quod a temporibus Eliae et aliorum prophetarum, desertum dedicatum est sanctitati, ut esset in eo quasi secretior Dei thalamus in terris, et familiare auditorium Spiritus sancti. Successit prophetis Joannes propheta, et plus quam propheta: ex cujus inhabitatione plurimum reverentiae et honoris deserto accrevit.

Accessit Jesus qui desertum per quadraginta [Col. 0562A] dies jejunio consecratum poenitentiae dedicavit. Ibi tentatus tentatoris malitiam confutavit, ut quicunque in solitudinem fugeret, jam non timeat insidias inimici, sed in loco horroris habeat locum securitatis, et in solitudine inveniat civitatem habitationis. Qui in deserto jejunavit, in deserto pavit turbas, et ibidem manna, panem scilicet angelorum copiose largitus est, ut confiteantur Domino misericordiae ejus, ut jam non desperent qui Christum in deserto sequuntur, et dicant: Quid comedemus aut quid bibemus? Ille etiam qui animam inanem et animam esurientem satiat bonis, qui dat jumentis escam ipsorum, et pullis corvorum invocantibus eum [96 1Kb] , animam illam quae se Christo per voti obligationem et professionis vinculum desponsavit, [Col. 0562B] non deseret in deserto desertam, sed ei in abundantia misericordiae suae ministrabit et dicet: Recordatus sum tui, miserans adolescentiam tuam et charitatem desponsationis tuae, quando secuta es me in deserto [97 1Kb] . In terra ergo salsuginis, in terra horroris et vastae solitudinis, in terra quae non germinavit hactenus nisi spinas et tribulos, germinabit Dominus gratiam et benedictionem. Pinguescent illi animae speciosa deserti, ponet ei Dominus desertum quasi delicias, et solitudinem quasi hortum irriguum. In hoc deserto, in hac solitudine quidam sedent solitarii, sed non silent: quos sollicitudinum mundanarum turba circumstrepit cum de religioso scriptum sit: Sedebit solitarius, et levabit [Col. 0562C] se super se [98 1Kb] . Supra se levat se qui viam Domino parat intra se. Ideo in hoc deserto, fratres, auditur vox illa clamantis: Parate viam Domini, rectas facite semitas Dei nostri [99 1Kb] . Utinam in deserto cordis mei, audiatur vox ista, et rumpatur silentium in quo sum tanquam vulneratus dormiens in sepulcris! Utinam non solum vocem poenitentiam praedicantis, sed ipsum audiam Verbum, et audiam quid loquatur in me Dominus Deus! Utinam loquatur ipse in corde meo, et loquar ad Dominum meum! Diu silui, et humiliatus sum, et silui a bonis [100 1Kb] . Utinam siluissem a malis! Sed non sum qui dicere possim: Ut non delinquam in lingua mea [1 1Kb] . Frequenter accepi opprobrium adversus proximos meos, et cum deberem disponere sermones [Col. 0562D] meos in judicio ad observantiam aequitatis, sermo meus versuti viri praestigio subornatus erat in calumniam et subversionem justitiae, et in mortificationem animae meae quasi gladius acutus, et lingua mea concinnabat dolos. Nunc autem sileo a Deo, a saeculo, a meipso. A Deo, cujus laudem in corde et ore non habeo; a saeculo, cujus malitiam nec verbo nec opere damno; a meipso, quia peccata mea confessione non arguo, nec satisfactione redimo, nec bonis operibus recompenso. Hoc est silentium, in quo libentius audio sapientiam hujus saeculi, quae [Col. 0563A] stultitia est apud Deum [2 1Kb] , quam verbum Dei et legem Altissimi. Et hoc forte est quod Salomon insinuat, dicens: Verba sapientium audiuntur in silentio plus quam clamor principis inter stultos [3 1Kb] . Clama, quaeso, tu qui es vox clamantis. Clama, ne cesses, sicut tuba exalta vocem tuam [4 1Kb] , clama, tona, corusca, et fulgura, si forte exsurgat qui dormit, si forte adjiciat ut resurgat, qui contra Dominum fere totus obsurduit. Multi etiam imbecilles sunt et dormiunt multi, atque, ut verbo Jeremiae utar: Incircumcisae sunt aures eorum, et audire non possunt [5 1Kb] . Clama, quaeso, praeco Domini, ut praeparent viam Domini, et rectas faciant semitas Dei nostri [6 1Kb] .

Et quid est, fratres? Nonne a saeculo quod [Col. 0563B] Joannes nos admonet parare vias Domini, et rectas facere semitas Dei nostri? Nonne a saeculo et usque in saeculum rectae sunt viae ejus? De viarum suarum rectitudine cum impio disputat; nam, teste propheta, dixit impius in corde suo: Non est recta Domini via [7 1Kb] : sed eum Dominus constantissime redarguit et confutat: Nunquid non viae meae rectae sunt: et non magis viae vestrae pravae sunt, dicit Dominus? Scimus equidem, nec possumus diffiteri, quia viae Domini, pulchrae et omnes semitae ejus pacificae [8 1Kb] . Hoc nobiscum fatebatur qui dicit: Via Domini immaculata Deus meus, impolluta via ejus [9 1Kb] . Via Domini adeo directa est, sicut propheta testatur, ut stulti non errent per eam [10 1Kb] . Sane multos sapientes vidi in hac vita errantes. Nam cum sapientia [Col. 0563C] hujus mundi sit terrena, animalis et diabolica [11 1Kb] , non est mirum si illi qui ita sapiunt, errant; et viam aeternae civitatis ignorant. Illa vero stultitia per quam placuit Deo salvos facere credentes [12 1Kb] , illa est quae non errat; illa est quae viam novit, quam Deus abscondit a sapientibus et prudentibus hujus saeculi, stultisque et parvulis revelavit [13 1Kb] . O Domine, tu parasti directiones viam justificationum tuarum, dirige in conspectu tuo viam meam. Et quid est dirigere Domini semitam, nisi corrigere suam vitam? Viam vero Domino parat, qui cor suum coram Deo humiliat, et peccata in quibus offendit per poenitentiam purgat. Cum omni ergo diligentia considerandum est, ne quid pravum inveniatur in voluntatibus [Col. 0563D] nostris, ne quid asperum in moribus, vel tenebrosum, vel lubricum, aut distortum: pravum per malitiam, asperum per impatientiam, tenebrosum per ignorantiam, lubricum per inconstantiam, distortum per discordiam et vitae inaequalitatem. Quidam semper sunt asperi, lubrici et distorti: et sunt inter alios fratres quasi angues inter anguillas, quasi corvi inter columbas, quasi spinae inter lilia, et tribuli inter rosas. Contritio et infelicitas in viis eorum, quia viam pacis non cognoverunt [14 1Kb] . Via talium tenebrae et lubricum, et angelus Domini persequens [Col. 0564A] eos [15 1Kb] . Frequentissime siquidem vidi homines hujusmodi inquietos, et litigiosos graviter a Domino flagellari. Nam contra talium malitiam Dominus immittit immissiones per angelos malos [16 1Kb] . Ut quid Deo et fratri suo contrarius et contumeliosus fuit? tradatur Satanae in interitum carnis; et qui aliis gravem et importabilem se exhibuit, sibimet fiat gravis. Et hoc est quod legitur in Proverbiis: Semper jurgia quaerit malus [17 1Kb] : Angelus autem crudelis mittetur contra eum.

Si quid ergo in nobis tenebrosum est, per confessionem illuminetur; si quid lubricum, in amore Christi stabiliatur; si quid distortum, ad aequitatem divinae regulae dirigatur; si quid asperum, ad levitatem spiritualis gratiae complanetur. Sic diriget [Col. 0564B] mansuetos Dominus, docebitque mites vias suas [18 1Kb] . Quod si alicui videntur angustae viae Domini, non admiretur. Viae Domini viatores exigunt graciles et expeditos, nec mole terrenae sollicitudinis oneratos. Ideo angustae sunt propter angustiam paupertatis: sed amplissimae videntur his qui diligunt Dominum, et aspiciunt, juxta verbum Apostoli, in remuneratorem salutis aeternae [19 1Kb] . Talis erat Moyses de quo scribit Apostolus: Quia reputavit majores divitias thesauris Aegyptiorum improperium Christi. Aspiciebat enim, dicit Apostolus, in remuneratorem [20 1Kb] . Et hoc quod in Ezechiele legitur, quod duo cherubim utraque facie aspiciebant in palmam [21 1Kb] . In omnibus enim quae agimus, sive temporalia, sive spiritualia sint, debemus in remuneratorem vitae [Col. 0564C] oculos nostrae intentionis dirigere. Nam si attendat justus, qui ex fide vivit, quanta praeparet Dominus diligentibus se; si consideret omnis consummationis finem, clamabit et dicet: Dilatasti, Domine, gressus meos [22 1Kb] ; et: Latum mandatum tuum nimis [23 1Kb] . Dilatatur enim via Domini, ex quo delectatur anima in magnitudine praemii, et brevitate laboris. Eat ergo homo ad exitus viarum; nam ibi assumuntur qui jubentur ad nuptias introduci [24 1Kb] . Fines siquidem et exitus viarum hic recipiet, pro mundanis coelestia, pro transitoriis aeterna, pro temporali labore quietem et gloriam sine fine. Gaudeatis ergo, fratres, et cantetis in viis Domini: Quoniam magna est gloria Domini [25 1Kb] . Gaudeatis exspectantes beatam [Col. 0564D] spem; et adventum gloriae magni Dei [26 1Kb] . Nam in proximo est ut reddat vobis Dominus mercedem laborum vestrorum: et qui custodivistis pro Christo vias duras, a Christo recipietis coronas immarcessibiles et aeternas. Quas vobis praestare dignetur Christus Jesus, qui cum Patre et Spiritu sancto vivit et regnat, per omnia saecula saeculorum! Amen.



SERMO II. DE EODEM ADVENTU.

Aspiciebam in visione noctis: et ecce in nubibus coeli quasi Filius hominis veniebat, et usque ad Antiquum dierum pervenit, et in conspectu ejus obtulerunt eum. Et dedit ei potestatem et honorem et regnum, et potestas ejus potestas aeterna, et regnum ejus quod non corrumpetur [27 1Kb] .
[Col. 0565A]

Daniel Dominici adventus inflammatus desiderio (unde et Vir desideriorum ab angelo vocatus est [28 1Kb] ) effudit in se animam suam, ut transiret in locum mysterii admirabilis, et videret sacramentum Incarnationis Dominicae absconditum a sanctis, sicut Apostolus dicit [29 1Kb] . Unde et in visione noctis aspiciebat. Est enim visio noctis, est et visio diei, et est visio lucis: visio nocturna ante gratiam, visio diei sub gratia, visio lucis in gloria. Videbant prophetae et patriarchae in visione noctis. Unde legitur: [Col. 0565B] Locutus es in visione sanctis tuis et dixisti: Posui adjutorium, etc. [30 1Kb] . De secunda visione quae in apostolis sub tempore gratiae facta est, dicit Paulus: Speculantes gloriam Domini in eamdem imaginem transformamur a gloria in gloriam tanquam a Domini Spiritu [31 1Kb] . Nunc spiritualiter videmus quasi per speculum in aenigmate, sed cum venerit visio lucis, fulgebunt justi sicut sol in conspectu Dei, et tunc videbunt lumen in lumine, et purificatis oculis videbunt lucem, quam non posset mortalis oculus sustinere.

Et ecce in nubibus coeli quasi Filius hominis veniebat. Tres sunt nubes: obscuritas in prophetis, profunditas in divinis consiliis, occulta et inaudita fecunditas [Col. 0565C] virginitatis. De nube prophetarum scriptum est: Tenebrosa aqua in nubibus aeris [32 1Kb] . De nube consiliorum Dei legitur: Rorate, coeli, desuper, et nubes pluant justum [33 1Kb] . De nube virginitatis et fecunditatis absconditae dicit propheta: Super nubem levem et candidam ingredietur Dominus Aegyptum [34 1Kb] . In istis nubibus veniebat quasi Filius hominis. Bene dicit, quasi Filius hominis, quia temporaliter, Filius hominis ab aeterno erat Filius Dei. Nondum erat Filius hominis; sed qui in proximo erat Filius hominis futurus, jam quasi Filius hominis censebatur. Si quis verba Danielis diligenter attendat, manifestissime in eis deprehendet Christi incarnationem, in eo quod Filius hominis veniebat, Christi passionem, in eo quod obtulerunt eum; Christi resurrectionem, in eo [Col. 0565D] quod data sunt ei honor et potestas aeterna et incorruptibile regnum; ejus ascensionem, in eo quod pervenit ad Antiquum dierum: nam regressus ejus ad Patrem. Verumtamen quia caetera sacramenta sua tempora habent, de adventu quem habemus prae manibus aliqua prosequemur. Non solus Daniel, sed etiam omnes alii cum eo prophetae de Domino clamant unanimiter: Quoniam venit [35 1Kb] . Et quid ergo restat, nisi ut occurramus ei, Apostolo teste? [36 1Kb] Iste est qui ingreditur ad salvandas gentes. Occurramus [Col. 0566A] ergo Salvatori nostro. Salutemus eum de longe, qui mandat salutes Jacob, qui dat salutem regibus. Non enim voluit salutare nos tam de longinquo, sed salvare de proximo. Scio quia veniens benedictionem daturus est legislator, et prosperabitur in his ad quae missus est, et omnia quaecunque faciet prosperabuntur [37 1Kb] . Eamus ergo, et praeoccupemus faciem ejus in confessione [38 1Kb] . Si quis inter fratres infirmus est, levet se super se; et posteriorum oblitus ad anteriora se extendat, gestiens in occursu Domini venientis: Ita omnes unanimiter occurrentes dicamus: O Domine, bene prosperare [39 1Kb] , intende, prospere procede, et regna [40 1Kb] . Benedictus qui venit in nomine Domini, rex Israel salvator [41 1Kb] . Solent equidem infirmi venire ad medicos, [Col. 0566B] egeni ad divites, servi ad dominos: Quid ergo, Domine, Dominator dominantium? Quid est homo, quod memor es ejus, aut filius hominis quoniam visitas eum? [42 1Kb] Quid est homo quod magnificas eum: aut quid apponis erga eum cor tuum?

Movit, fratres, miseria hominis misericordiam Dei. Considerans enim pius et misericors Deus quia inimicus hominem dolose subvertisset, erga hominem cogitavit cogitationes pacis. Nam ab alio impulsus eversus est ut caderet. Quia vero inimicus malitia propria cecidit, inventa est iniquitas ejus ad odium. Movebant Patrem misericordiarum angustiae hominis incarcerati, suam deplorantis miseriam, [Col. 0566C] et misericordiam implorantis; dicentis assidue: Educ de carcere animam meam [43 1Kb] , complaceat tibi, Domine, ut eruas me [44 1Kb] ; quoniam de terra mea furtim sublatus sum, et hic innocens in lacum missus sum [45 1Kb] . Nocentem me quidem fateor; sed innocens sum respectu illius cujus fraudulentia me seduxit. Adjuvet me gratia tua, cui nocuit aliena malitia; misericordia et veritas tua mihi sint in subsidium, quem aliena impietas et mendacium subverterunt. O Domine Christe Jesu, ego qui in carcere isto jam totus computrui, quando videbo faciem tuam? quando venies, o salutare vultus mei et Deus meus? [46 1Kb] O Domine Deus salutis meae: fac citius, quaeso, propter quod venis. Veni, Domine, et noli tardare: veni, et ostende faciem tuam et salvi erimus [47 1Kb] . Te [Col. 0566D] enim exspectamus, esto brachium nostrum in tempore tribulationis [48 1Kb] , certe tribulatio proxima est, et non est qui adjuvet. Verbum Salomonis est: Mementote quia mors non tardat [49 1Kb] . Et quid facimus, fratres? quare Domino non occurramus gressibus devotionis et humilitatis? Eamus et salutemus eum, et ad commanendum in nostro hospitio invitemus. Alioquin lamentabitur propheta super civitatibus austri, quae nullo introeunte clausae sunt [50 1Kb] . Talis est qui prae nimia benignitate sua, antequam vocetur, [Col. 0567A] se offert; bonus est animae quaerenti se, et occurrenti sibi, antequam invitetur hilaris et festinus occurrit. Non ignorabat hoc Isaias qui de tali occurso loquens: Occurristi, inquit, laetanti et facienti justitiam, in viis tuis recordabitur tui [51 1Kb] . Sicut autem invitanti sponte se offert, ita invitatus hospitium rogantis intrare saepe dissimulat. Ideo violentia precum et devotae humilitatis obsequio est trahendus. Incedens cum duobus discipulis, licet cum eis et ab eis vellet in hospitio recipi, se tamen longius ire finxit [52 1Kb] . Duo etiam angeli adorante et supplicante Lot ut intrarent domum ejus, dissimulabant, et dicebant: Nequaquam, sed manebimus in platea [53 1Kb] . De discipulis autem legitur: Et coegerunt eum [54 1Kb] ; de Lot vero scriptum est, quia angelos [Col. 0567B] oppido coegit intrare [55 1Kb] . O coactio sancta! o violentia commendabilis quae Christum et angelos hospites facit!

Si ergo, fratres, ad supplicationem nostram dissimulatione aliqua usus fuerit, quasi velit longius ire nostrumque declinare hospitium, violenter instemus. Nulla enim violentia major potest inferri, quam si eum confessionibus, vigiliis, disciplinis, arcanis jubilationibus, compunctionibus ignitis, gemitibus et suspiriis invitemus. Hoc modo vincetur, et quidquid dissimulaverit prius, nostris tandem desideriis acquiescet. Noverunt experti qualiter anima contemplantis aut orantis quando in deliciis cujusdam suavitatis et gloriae quodam beato stupore [Col. 0567C] et coelestium desiderio tracta suspenditur, omnia hominis interiora Deo venienti assurgunt; et sic, juxta doctrinam Apostoli, rapitur in nubibus obviam Christo, et sic cum Domino est [56 1Kb] ; sed tempore brevi nec hora dimidia: cum enim existimat eum tenere, sicut secreto accessit, ita secreto elabitur. Spiritus enim ubi vult spirat, et nescis unde veniat aut quo vadat [57 1Kb] . Unde Salomon ait: Quomodo tu ignoras viam spiritus? [58 1Kb] Et Job: Semitam ignoravit avis [59 1Kb] . Has ipsius dilationes sponsa in Cantico amoris manifeste declarat, dum Sponso pulsante ad ostium animae: Vox inquit, dilecti mei pulsantis: Aperi mihi, soror mea, amica mea, columba mea, quia caput meum plenum rore, etc. Surrexi, inquit, aperire dilecto meo. At ille declinaverat atque transierat; [Col. 0567D] quaesivi et non inveni illum; vocavi et non respondit mihi [60 1Kb] . Et beatus Job: Si venerit ad me, non videbo eum [61 1Kb] . Ideoque cum mulier Chananaea diu vocasset eum, non respondit ei; tandem dedit ei desiderabile et salubre responsum [62 1Kb] : insinuans quod cum amore et instantia sit vocandus, et in hospitium animae humili devotione fortiter attrahendus. Sic respondebit hospes misericors hospiti supplicanti, Chananaeae precanti: Mulier, magna est fides tua; fiat tibi sicut petisti [63 1Kb] . Omni ergo cautela, [Col. 0568A] fratres, praeparandum est hospitium corporis nostri, ne quid in eo reperiat, quod oculos suae majestatis offendat. Non sit in eo uxor litigiosa, fumus, aut stillicidium; nam haec tria hospitem de domo ejiciunt, concupiscentia scilicet carnis, et concupiscentia oculorum et superbia vitae. Quare, fratres, dedignaretur divertere ad vos, si devote et humiliter tractus fuerit, qui domum Zachaei non vocatus intravit? Si Zachaeus dimidium suorum bonorum dedit pauperibus; si fraudat, quadruplum restituit [64 1Kb] : certe multos Zachaeos hic video, qui non solum quadruplum restituerunt, non solum dimidium bonorum pro Christo, sed omnia bona temporalia reliquerunt. Non dedignabitur cum hominibus habitare, quia Filius hominis est. Ipse ad [Col. 0568B] nos veniat et mansionem apud nos faciat, ut nos de hac mansione educat ad illius aeternae beatitudinis mansionem, in qua est pax quae non deficit, lux quae non exstinguitur, et gloria quae non transit! Quam nobis praestare dignetur, qui cum Patre et Spiritu sancto, vivit et regnat Deus, per omnia saecula saeculorum! Amen.



SERMO III. DE EODEM ADVENTU.

Salvatorem exspectamus Dominum nostrum Jesum Christum, qui reformabit corpus humilitatis nostrae configuratum corpori claritatis suae [65 1Kb] .

Scriptum est, quia exspectatio justorum laetitia [66 1Kb] . Unde et justus divinae miserationis exspectatione suspensus dicebat: Et nunc quae est exspectatio [Col. 0568C] mea, nonne Dominus? [67 1Kb] O exspectatio gentium, omnes qui te exspectant non confundentur [68 1Kb] . Te exspectaverunt patres nostri, in te speraverunt, et non sunt confusi [69 1Kb] . Erant inter antiquos, qui increduli prophetarum oraculis, ironica illusione Isaiae et caeteris prophetis insultando dicebant: Manda, remanda; manda, remanda: exspecta reexspecta; modicum ibi, modicum ibi [70 1Kb] . Sicut talibus idem propheta gravissime comminatur: Erit, inquit, eis ut vadant, et cadant retrorsum, et illaqueentur, et capiantur [71 1Kb] . Isti enim et talium consimiles incidunt in tentationes et laqueos diaboli. Laqueos siquidem et pedicas et decipulas habet. Absconderunt, inquit, peccatores laqueum mihi [72 1Kb] . Et Job: Abscondita [Col. 0568D] est in terra pedica ejus, et decipula ejus super semitam [73 1Kb] . De hac captione Salomon ait: Nescit homo finem suum; sed sicut pisces hamo, et aves laqueo, sic homines capiuntur in tempore malo [74 1Kb] . Exspectemus itaque cum fiducia, fratres, Salvatoris adventum. Certus sum, inquit, quia apparebit in fine, et non mentietur. Si moram fecerit: exspectabo eum [75 1Kb] . Sed et ille qui mandat salutes Jacob, salutat per Oseam prophetam amicam suam Ecclesiam, quam sibi desponsavit in fide, et consolatur eam: [Col. 0569A] et ut confidat in ea cor viri sui, docet qualiter eum debeat exspectare: Dies multos, inquit, exspectabis me, non fornicaberis: et non eris cum amatore alieno [76 1Kb] . Ab antiquis diebus dicta sunt haec, fratres. Unde et Isaias dicit: Nonne Dominus venit de longinquo? [77 1Kb] Nos autem sumus, in quos fines saeculi devenerunt [78 1Kb] . Ideoque in proximo est ut veniat: Sponsus, ut veniat rex noster, legiter noster. Cito enim veniet, et non tardabit. Et nos ergo similes hominibus exspectantibus dominum suum, faciamus quod praecipit, ut non fornicemur, ut non sequamur alios amatores. Fallax amator est mundus; animabus proditoria deceptione illudit. Hic est Sichem filius Hemor, qui Dinam filiam Jacob raptam et corruptam blanditiis lenit [79 1Kb] . Misera enim [Col. 0569B] anima abstracta et illecta a concupiscentiis suis, dum mundo et diabolo consentiens fornicatur a Domino, primam fidem irritam facit, atque in passione desideriorum et peremptoria voluptate seipsam Deo abnegat. Dolosos amatores, quia praesentialiter se offerunt, sequitur; et Dominum gloriae Christum Jesum sponsum et salvatorem suum juste, pie et sobrie non exspectat.

Nos itaque, juxta consilium Apostoli, sobrie, et juste, et pie vivamus in hoc saeculo, exspectantes beatam spem, et adventum gloriae magni Dei [80 1Kb] . Est pietas hominis ad Dominum, justitia ad proximum, sobrietas ad seipsum. Perniciosus est nobis Adventus Domini, nisi ipsum cum pietate et sobrietate [Col. 0569C] et justitia exspectemus. Tres sunt adventus Domini: primus in carnem secundus ad animam, tertius ad judicium. Primus in media nocte fuit, secundus in mane, tertius in meridie. Ut de primo adventu verba veritatis evangelicae prosequamur: Media nocte clamor factus est: Ecce sponsus venit [81 1Kb] . Mediam noctem fuisse intelligo, cum in medio silentio cursum suum nox ageret. Nox apud Judaeos erat, quorum oculos obscuraverat malitia, ne viderent. Sicut et populus gentium, ambulabat in tenebris. Venit Sponsus, et factus est clamor.

Ruptum est silentium noctis. Venit enim qui illuminat abscondita tenebrarum; abstulit noctem, et fecit diem. Nox, inquit Apostolus, praecessit, [Col. 0569D] dies autem appropinquavit [82 1Kb] . Et quid est quod media nocte clamor factus est, nisi quod in medio silentio omnium, dum cursum suum nox ageret, atque omnipotens sermo a regalibus sedibus descendere destinasset, prophetae cognoscentes adventum Christi, in vocem clamoris et gaudii proruperunt, et medium silentium ruperunt? Magnus siquidem clamor erat, ubi per se clamabant prophetae singuli, et insimul universi. Clamabat David: Inclina coelos tuos, et descende [83 1Kb] . Et Isaias: Utinam, Dominus, dirumperes coelos! Emitte Agnum, Domine, [Col. 0570A] dominatorem terrae [84 1Kb] . Et ad consolationem populi fortius inclamabat: Sperate in Domino, prope est Justus meus, egressus est Salvator meus, non elongabitur salus mea: et non immorabitur ultra horam [85 1Kb] . Et in persona Domini: Dabo in Sion salutare meum, et in Jerusalem gloriam meam [86 1Kb] : Jeremias etiam de lacu miseriae et de compede clamabat: Ecce dies veniunt, et suscitabit Dominus David semen justum [87 1Kb] . Novum faciet super terram, mulier circumdabit virum [88 1Kb] . Joel etiam in vocem clamoris et exsultationis erumpens: Filiae Sion, exsultate, inquit, et laetamini, quia dedit vobis Dominus doctorem justitiae [89 1Kb] . Michaeas nihilominus cum cordis exsultatione et vocis exaltatione dicebat: Veniet Dominus, et egressus ejus a diebus aeternitatis [90 1Kb] . Si vellemus deducere [Col. 0570B] in medium diversas voces, diversa oracula et orationes prophetarum lamentabili desiderio et devotione clamosas, prius deficerent narrandi tempora quam narrandi materia. Porro unum est necessarium. Si volumus quod Christi adventus sit nobis ad remedium, praeparemus nos in ejus adventum. Sicut enim propheta nos in persona Israel docet: Paratus, inquit, esto, Israel, in occursum Domini, quoniam venit [91 1Kb] . Et vos, fratres, estote parati, quia qua hora non putatis Filius hominis veniet [92 1Kb] . Primus adventus jam praeteriit. Christus enim inter homines visus est, et cum hominibus conversatus est [93 1Kb] . Christus venit ut legem in se pro nobis impleret; et quod, juxta Apostolum, testamentum in morte consummatur [94 1Kb] : ipse testamentum nostrae redemptionis [Col. 0570C] in cruce voce spiritu et opere consummavit. In secundo adventu sumus, si tamen tales sumus, ut ad nos venire dignetur; securi, quod si eum diligimus, ad nos veniet, ac nobiscum moram faciet. Iste adventus nobis incertus est. Quis enim novit quae in Deo sunt, nisi spiritus Dei? Noverunt qui quandoque in exstasi coelestium desiderio rapiuntur, quando veniat; nesciunt tamen unde veniat, aut quo vadat, sicut Job dicit: Si venerit ad me, non videbo eum; et si abierit, non intelligam eum [95 1Kb] . De tertio adventu certissimum est quod veniet; incertissimum tamen quando veniet. Et quid est certius morte? nil tamen incertius hora mortis. Sapiens dicit: Cum dixerint: Pax et securitas, tunc [Col. 0570D] repentinus superveniet interitus et dolor, sicut in utero habentis, et non effugient [96 1Kb] . Nonne illi homini evangelico adventus Domini terribilis imminebat, cui a Domino dictum est: Stulte, in hac nocte repetent animam tuam a te: quae praeparasti cujus erunt [97 1Kb] ? In hac vita de hoc solo securi esse possumus, quod securi non sumus. Modo sani sumus, modo infirmamur, modo prospera blandiuntur, modo adversis affligimur, modo sumus, modo non sumus: mors enim nec aetati nec sexui parcit. Quidquid congregamus, dicimus, cogitamus, aut facimus, totum [Col. 0571A] ad nihilum deveniet tanquam aqua decurrens.

Qui ergo verus Israel est, praeparetur in occursum Domini; Paratus, inquit, esto, Israel, in occursum Domini, quoniam venit [98 1Kb] . Paratos nos esse oportet, ut praeveniamus potius mortem, quam praeveniamur a morte. Ille prudenter se praeparat, qui ab iniquitatis contagio se observat. Propheta, qui non poterat se observare a morte saltem observabat se ab iniquitate: Observabo me, inquit, ab iniquitate [99 1Kb] . O quam beatus est, qui secure potest dicere: Paratum cor meum, Deus, paratum cor meum [100 1Kb] . Et illud: Paratus sum, et non sum conturbatus [1 1Kb] . Iste de primo adventu percipit fructum gratiae, de secundo adventu percepturus fructum salutis et gloriae. Primus enim accessorius est ad [Col. 0571B] secundum. Secundus praeparatorius ad extremum. Primus adventus fuit occultus et humilis; secundus est secretus et amabilis; tertius erit manifestus et terribilis. In primo enim venit ad nos, ut in secundo veniret in nos; in secundo venit in nos, ne in tertio veniret contra nos. In primo adventu fecit misericordiam; in secundo dat gatiam; in tertio dabit gloriam, quia gratiam et gloriam dabit Dominus [2 1Kb] . In primo apparuit contemptibilis, et vilis et fragilis: nam Herodes eum sprevit, Judaeus exspuit, gentilis occidit. De secundo Apostolus loquens: Speculantes, inquit, gloriam Domini, in eamdem imaginem transformamur a gloria in gloriam, tanquam a Domini spiritu [3 1Kb] . In primo judicatus injuste; in [Col. 0571C] secundo per gratiam nos justificat, juste judicaturus in ultimo. Agnus in primo, leo erit in ultimo, amicus in medio. De primo per Isaiam dicit: Tacui et non aperui os meum [4 1Kb] ; de ultimo dicit: Quasi parturiens loquetur [5 1Kb] ; de secundo: Et ad eum veniemus, et mansionem apud eum faciemus [6 1Kb] . Qui primo venit mansuetus et mitis, veniet judex tremendus et terribilis. Qui venit in spiritu humilitatis, veniet in spiritu judicii et spiritu ardoris. Periculosum est, fratres, incidere in manus Dei viventis; nam sicut fluit cera a facie ignis, sic peribunt peccatores a facie Dei [7 1Kb] . Ignis eorum non exstinguetur, et vermis eorum non deficiet [8 1Kb] . Mors enim eorum non morietur: qui ad hoc solummodo vivent, ut aeternaliter crucientur. Justi autem epulabuntur in conspectu Dei; et [Col. 0571D] delectabuntur in multitudine pacis, habentes, testimonio Isaiae, coronam pro cinere; oleum gaudii pro luctu, pallium laudis pro spiritu moeroris [9 1Kb] . Reddet enim Dominus sanctis mercedem laborum suorum; impios autem damnabit sententia Babylonis. Quantum, inquit, exaltavit se in deliciis, tantum date ei tormentum et luctum [10 1Kb] . De hoc adventu ipse dicit: Ecce venio cito, et merces mea mecum est reddere unicuique secundum opera sua [11 1Kb] . Ipse non secundum opera nostra mala quae fecimus nos, sed secundum magnam misericordiam suam salvos nos faciat, Christus Jesus, quem Salvatorem suscepimus, [Col. 0572A] et quem judicem exspectamus: Cui est honor et gloria in saecula saeculorum. Amen.



SERMO IV. IN FESTO S. ANDREAE.

Salve, crux pretiosa, suscipe discipulum ejus qui pependit in te, magister meus Christus.

Homo vanitati similis est: ideoque appetit vanitates et insanias falsas. Unde et ex quadam depravatione naturae in reprobum sensum datus, terrena et coelestia vilipendit, atque oblectamenta corporis sequens, perditionis aeternae laqueis se involvit. Unde ergo homini infelici et venundato sub peccato, ut possit erigere caput, carnemque reprimere, et fluctibus maris in corde suo graviter aestuantibus [Col. 0572B] imperare?

Non est hoc hominis, sed illius qui operatur in nobis et velle et perficere pro bona voluntate [12 1Kb] . Sane Andreas homo erat similis nobis passibilis. Ipse autem quasi suae conditionis oblitus summopere praedicabat suavitatem et dulcedinem crucis, Christique devotissimus aemulator, ita in Christo crucem Christi amabat, ut omnium suorum desideriorum et affectuum summam poneret in doloribus et tormentis. Vehementer erat in eo accensus ignis, quem venit Dominus mittere in terram, adeo ut in suppliciis exsultaret, atque tormentum damnatissimae mortis sibi ad cumulum summae jucunditatis ascriberet. Mihi quidem misero et infirmo videtur terribile et horrendum in tam horribili furcarum, [Col. 0572C] aut crucis patibulo quaerere, aut quaesitas invenire delicias. Quis quaerit in tormentis quietem, in morte vitam, sanitatem in morbis, in doloribus voluptatem? Andreas vero prae nimio ardore fidei et amoris crucem salutat, et dicit: Securus et gaudens venio ad te [12* 1Kb] . Andreas praecipuam reputat voluptatem, si dimittatur in patibulo, donec in eo consummetur; et quod omnem fortitudinem facultatis humanae transcendit, quasi jam a corpore peregrinans cruciatum in cruce non sentit. Sic enim Christum diligit, sic ejus affectat consortium, ut longum ei videatur quod non acceleratur patibulum, quod jam non pendet, quod mors non ingeritur, quod protrahitur vita, quod poena differtur. Ejus itaque [Col. 0572D] passioni jam potius nos congaudere quam compati decet. Quare enim ei patienti non congaudeamus, qui convertit in gaudium passionem? O lignum benedictum! o lignum fructiferum! o arbor pretiosissima, quae de pretio mundi quod in te tulisti, adhuc etiam in morte germinas pacatissimum fructum vitae, oleum laetitiae fundis, et eos qui lignum vitae apprehendunt facis inter crudelissimae mortis angustias degustare primitias suavitatis aeternae!

Crux quae olim instrumentum damnationis exquisitae et vilissimae mortis exstiterat, hodie amatoribus [Col. 0573A] suis pro morte vitam, pro timore securitatem, pro confusione gloriam recompensat. Vere quod stultum est Dei, sapientius est hominibus [13 1Kb] ; nam cum sapientia humana non invenisset in cruce, nisi amaritudinem mortis, turpitudinem et horrorem, Petrus et Andreas manna absconditum in cruce compererunt, et thesaurum summae voluptatis invenerunt. Ipse primogenitus mortuorum Christus Jesus istarum crucis deliciarum non immemor, jam passus, jam sepultus, jam glorificatus, occurrens Petro vadit Romam iterum crucifigi. Nonne sufficiebat semel satiatum esse opprobrium crucis, nisi adhuc esuriret et esuriendo appeteret crucem suis nobilioribus membris? Non miror, si Christus crucem dilexerit, in qua exaltatus omnia ad se traxit [Col. 0573B] [13* 1Kb] , ad se dico, ad diligendum, ad imitandum, ad communicandum. Per hanc illi homini data est omnis potestas in coelo et in terra [14 1Kb] . Per hanc datum est ei nomen quod est supra omne nomen [15 1Kb] . Per hanc factus est principatus ejus super humerum ejus [16 1Kb] . Sed unde hoc Andreae, viro infirmo et fragili, quod ita gloriatur in cruce, quod sic in tormentis exsultat, et prae gaudio se non capit? Certe Elias ad comminationem unius mulierculae animo consternatus projicit se subter umbram juniperi, et petit animae suae ut moriatur. Sufficit, inquit, mihi, tolle animam meam [17 1Kb] . Paulus apostolus inter tentationum angustias coarctatus clamare compellitur, suumque dolorem clamore testatur: Infelix [Col. 0573C] ego homo! quis me liberabit de corpore mortis hujus? [18 1Kb] Ille Job, cujus tolerantia adeo solemniter praedicatur, suam infirmitatem suumque defectum considerans: Quae est, inquit, fortitudo mea ut sustineam? Non est fortitudo lapidum fortitudo mea; nec caro mea aenea est [18* 1Kb] . Jonas etiam a facie Domini fugiens, et arefactione hederae conturbatus: Irascor, inquit, ad mortem [19 1Kb] . Quid mirum de Jona? Ipse etiam Christus timuit. Ecce plus quam Jonas hic [20 1Kb] , id est Christus qui coepit taedere et turbari usque ad mortem. Christus dicit: Anima mea turbata est [21 1Kb] ; et: Pater, si fieri possit, transeat a me calix iste [22 1Kb] . Andreas clamat: Salve, crux speciosa! securus et gaudens ad te venio, suscipe discipulum ejus qui pependit in te magister meus Christus [22* 1Kb] . Nunquid [Col. 0573D] magistro major est discipulus, aut domino servus?

Attendite, fratres ineffabilem et inaestimabilem abundantiam suavitatis, et exuberantiam charitatis in Christo. Compatitur medicus et coinfirmatur infirmo, infirmatur gallina cum pullis, ut plenum fieret holocaustum, ut opus misericordiae consummatae impleretur in Christo; sicut patiebatur pro nobis in carne, sic animae passiones voluit sustinere. Mihi trepidat, mihi turbatur, mihi taedet, mihi toti patitur, et toti compatitur. Ideoque compatiendo [Col. 0574A] patitur ut trepidatio ejus mihi vertatur in fortitudinem, tristitia in laetitiam, taedium in alacritatem, desolatio in consolationem, turbatio in quietem. Patitur servus sibi providens, Domino suo serviens. Patitur Dominus se exinaniens, et servo compatiens. Suscipe, inquit, discipulum ejus qui pependit in te [23 1Kb] . Ardentissime affectat Andreas ascendere crucem, ut inde mundum et principem mundi despiciat, ut inde quasi de eminentissima turre jacula inimici securus excipiat. Quid est enim crux, nisi specula Sion, turris David, turris fortudinis a facie inimici [23* 1Kb] , unde tanquam de alto et eminenti loco omnis inimici malitia confundatur? Altissimum posuisti, Domine, refugium tuum [24 1Kb] . Qui ascendit in speculam crucis, nil proficiet inimicus in eo, et filius iniquitatis [Col. 0574B] non apponet nocere ei [24* 1Kb] . Cornu crucis, inquit propheta, in manibus ejus [25 1Kb] : cujus, ejus? nisi Christi, qui cornibus crucis ventilans inimicum, et debellans aerias potestates dicebat: Ego vici mundum [26 1Kb] . Non amisit crux suae potestatis officium vel effectum. Adhuc exaltat cornua justi, et confringit cornua peccatorum. Si crucifixum diligitis, fratres, diligite crucem Christi, cui vos clavis humilitatis et obedientiae affixistis. Tria crucem amabilem faciunt: timor, spes, charitas. Timor incipit, spes provehit, charitas perficit; nam plenitudo legis est charitas [27 1Kb] . Qui incipit in timore, crucem Christi sustinet patienter. Qui proficit in spe, portat eam libenter. Qui consummatur in charitate, eam amplectitur ardenter. Iste cum beato Andrea dicere potest: [Col. 0574C] Amator tuus semper fui, et desideravi amplecti te, o bona crux! [27* 1Kb]

Crux in qua tantam dulcedinem beatus Andreas invenit, quibusdam perditis amara et onerosa est. Eam enim in angariam portant miserabiliores omnibus hominibus, quia de praesenti cruce ad aeternos transituri sunt cruciatus: quam infatuati sunt, et in reprobum sensum dati non percipiunt dulcedinem ligni vitae. Animalis enim homo non percipit ea quae sunt Spiritus Dei; nam stultitia est ei, et non potest intelligere. [28 1Kb] . Porro si quis hoc lignum in corde suo, tanquam fasciculum myrrhae humiliter ac devote collegerit, habebit fructum refectionis, balsamum suavitatis, oleum unctionis. Duo ligna crucem [Col. 0574D] faciunt. Ex quo vidua duo haec ligna collegit, apud illam et suos, nec oleum, nec farina defecit [29 1Kb] . Haec sunt illa duo ligna, quibus sub Moyse aquae amarae [30 1Kb] , sub Eliezer [31 1Kb] aquae salsae dulcoratae sunt. Et quid salsius, quid amarius lacrymis Christi in suscitatione Lazari, in futura subversione Jerusalem? quid amarius aqua illa quae de Crucifixi latere emanavit? Ut minus sapiens dixi, judicans ibi esse amaritudinem, ubi amoris summa et gratiae dulcedo, et incomprehensibilis benevolentiae plenitudo consistit. Quid enim dulcius aut amabilius [Col. 0575A] aquis illis quae de latere et oculis fluunt, quasi de fontibus Salvatoris? Hae sunt aquae in Ezechiele, qui sanavit aquas mortui maris [32 1Kb] : duritiam lapidum scidit haec aqua. Unde plus quam lapideus est, cujus cor devotione et compassione non scinditur ad memoriam crucis Christi. In cruce posuit Dominus mysterium reconciliationis; eam prius in se, postea in apostolis et martyribus commendavit. Hanc nobis proposuit misericordiae propitiatorium, virtutum ascensorium, et scalam per virtutes ad jocunditatem coelestium gaudiorum. Quam nobis praestare dignetur, qui cum Patre et Spiritu sancto, vivit et regnat Deus, per omnia saecula saeculorum. Amen.



SERMO V. IN NATIVITATE DOMINI.

Puer natus est nobis, et filius datus est nobis [33 1Kb] .[Col. 0575B]

Non miremini, fratres, si Christus per Isaiam pueri nomine designetur. Nam et Pater de ipso loquens: Hic est, inquit, puer meus quem elegi [34 1Kb] . Quare non dicetur puer, qui defectus et miserias puerilis impotentiae sua bonitate et nostra necessitate suscepit? Puer, inquit propheta, natus est nobis. Ille qui parvulum coram discipulis statuens puerilem, in eo innocentiam commendavit, maluit puer apparere amabilis quam terribilis, volens provocare amorem, non inferre timorem. Ei namque gratior est filialis affectio quam servilis, voluntaria quam coacta. Si volumus ut reformet et configuret nos sibi, configuremur infanti, ut simus quasi modo [Col. 0575C] geniti infantes, humiles, rationabiles, sine dolo [35 1Kb] . Nemo ingressus est regnum ejus, nisi humiliaverit se sicut parvulus iste. Ego, inquit, sum ostium. Per me si quis introierit, salvabitur [36 1Kb] . Vae illis qui non humiliantur, qui superbae elationis giganteam magnitudinem non deponunt: quomodo sine offensione capitis ingredientur? propterea conquassabit Dominus in terra capita multorum [37 1Kb] . Imo humiliemur sub potenti manu ejus. Maxime dum puer est, utamur beneficio pueritiae ejus. Puer Jesus raro irascitur; iratus vero de levi placatur. Quaeramus et conservemus nobis gratiam pueri, et non timebimus in futuro iram et furorem judicis et terribilis et tremendi. Puer natus est nobis de Judaeis: [Col. 0575D] natus nobis, non eis natus est. Ideo autem nobis natus, ut qui damnabiliter nati fueramus, per eum feliciter renascamur. Nam quotquot receperunt eum, dedit eis potestatem filios Dei fieri per gratiam [38 1Kb] . Qua mediante, teste Apostolo, stamus et gloriamur in spe gloriae filiorum Dei [39 1Kb] . Ille qui docet hominem scientiam, qui linguas angelorum erudit et informat, Dei verbum, et Dei virtus, et Dei sapientia, infantiam simplicem et elinguem elegit. Parum erat ei quod esset minoratus ab angelis, nisi minor etiam [Col. 0576A] fieret hominibus: et ut nos reformaret ad gloriam immortalitatis, non solum mortalis corporis, sed fragili et infantuli conformat aetati. Videte, fratres, Dominum immensum, redemptionem justorum, ruinam superborum, judicium impiorum, infantulum tenerum et infirmum.

Puer natus est nobis. Non sufficeret esse natum, nisi et datus esset. In eo quod datus est nobis, etiam omnia cum eo data sunt nobis, sicut Apostolus dicit: Pater qui eum donavit, quomodo etiam omnia non donavit nobis cum eo [40 1Kb] . Hic est puer, qui, juxta verbum Isaiae, antequam sciret vocare patrem aut matrem suam, auferetur fortitudo Damasci et spolia Samariae [41 1Kb] . Hic est puer de quo Ecclesiastes ait: Melior est puer pauper et sapiens rege sene et [Col. 0576B] stulto, qui nescit sibi providere in posterum [42 1Kb] . Christus puer pauper est: pauperavit enim se, ut nos ditaret; exinanivit se, ut nos impleret. Ideo enim ut oleum effusum est nomen ejus, ut de effusa ejus plenitudine omnes acciperemus. Et quae major exinanitio quam ut splendor gloriae, figura substantiae Dei, imago divinae majestatis, Unigenitus Dei appareret in servili forma, non habens speciem neque decorem? Magna et plus quam magna exinanitio est, quae infatuat sapientiam, infirmat virtutem, humiliat majestatem, et tam in nativitate quam in passione reddit omnino abjectum et vilem. Iste tamen puer adeo vilis et pauper, incomparabiliter melior est rege sene et stulto. Quis est iste rex senex et stultus, nisi hostis antiquus inveteratus dierum malorum? [Col. 0576C] Ipse est rex super omnes filios superbiae [43 1Kb] , qui sibi usurpans solium in lateribus aquilonis, sibi et suis male providit in posterum. Hunc debellavit hic puer pauper et sapiens, quem Apostolus Dei virtutem et Dei sapientiam vocans [44 1Kb] : Traduxit, inquit, principatus et potestates confidenter, palam triumphans eos in semetipso [45 1Kb] . Hunc in pueritia magnus Herodes ad mortem quaesivit: hunc in adulta aetate secundus Herodes sibi oblatum sprevit. Ad vocem istius, qui in cunabulis vagit, tremunt angelicae potestates. Hinc Isaias et omnes prophetae perhibentes testimonium clamant: Hic est Deus noster; et non aestimabitur alius ab eo [46 1Kb] . Hic est Deus noster in aeternum et in saeculum saeculi; ipse [Col. 0576D] reget nos in saecula [47 1Kb] . Omnes reges adorabunt parvulum nostrum. Omnes gentes servient ei; omne regnum quod non serviet ei, peribit. Quaerunt aliqui magis curiose quam studiose quae necessitas fuit, quod Christus nostrae miseriae necessitates assumpserit; non attendentes ineffabile sacramentum dispensationis in Christo, sine quo nec oportuit nec decuit nos salvari. Et, ut talibus recisiore verbo respondeam, Deus ideo factus est homo, ut homo fieret Deus, ut is cui quondam dictum est: Terra es, [Col. 0577A] et in terram ibis [48 1Kb] : amodo audiat: Coelum es, et in coelum ibis. O admirabile commercium! accepit humanitatem ut conferret deitatem; accepit miseriam, ut daret gloriam. Apparuit ergo benignitas et humanitas Salvatoris nostri Dei [49 1Kb] ; apparuit nobis humanitas, quia non eramus digni ut appareret nobis divinitas. Et qui cum Patre idem erat per ineffabilem unitatem, unum cum homine factus est per incogitabilem unitatem.

Ut ergo homo assumeretur in Deum, suscepit hominem susceptor noster Deus Jacob, quia Domini est assumptio nostra, et sancti Israel Regis nostri [50 1Kb] . Sic de nostra miseria remedium nostrae miseriae cogitavit. Nam sicut quodam artificio charitatis coelestis divitias et indigentias nostras, ita beatitudinem [Col. 0577B] suam et nostram miseriam temperavit in se Deus et homo simul in unum dives et pauper; ut, operante ineffabili sacramento dispensationis, beatitudo miseriam absorbeat, vita mortem deglutiat, et totus homo beneficio resurrectionis in gloriam vitae coelestis assurgat. Ille qui dixit: Coelum et terram ego impleo [51 1Kb] , in utero virginali totus, in panniculis totus clauditur in praesepio. Erat lux vera, ideoque ut illuminet tenebras nostras, in nocte nascitur et in miseriis, ut sit nativitatis suae illuminatio in deliciis nostris. De nocte nascitur custos Israel, Samaritanus noster, qui interpretatur custos; cui propheta olim clamaverat: Custos, quid de nocte? custos, quid de nocte [52 1Kb] ? Et attende diligenter quod altissimus Altissimi Filius, qui tempora habet in [Col. 0577C] sua potestate, tempus suae nativitati elegit, quod molestius esse poterat parvulo tenero et filio pauperis mulieris, quae vix haberet panniculos unde puer posset involvi.

Sed ipse est parvulus, ille de quo Isaias praedixerat quia reprobaret malum, eligeret bonum [53 1Kb] ; confundens in hoc mundi judicium et prudentiam carnis quae inimica est Deo. Ipsa est quae dicit malum bonum et bonum malum, amplectens voluptates hujus saeculi, et in eis reputans summum bonum. Porro parvulus noster ab ipso suae nativitatis exordio in frigore et nuditate, in diversorio, in praesepio, vitae asperitatem, vilitatem et abjectionem omnemque formam humilitatis et religionis primitiare et consecrare [Col. 0577D] dignatus est in seipso. Ille qui est terribilis apud reges terrae, invisibilis et inaccessibilis, et in splendoribus sanctorum amictus lumine sicut vestimento, Dei virtus et Dei sapientia. Ideo parvulus nascitur ut nos magnificet. Ideo in diversorio ut sciamus nos esse peregrinos et hospites super terram. Ideo in praesepio reclinatur, ut ejus exemplo novissimum locum eligere doceamur. Ideo lacte pascitur, et pannis involvitur, ut habentes alimenta et quibus tegamur, his contenti simus. Pauper et pannosus esse voluit, [Col. 0578A] ut pauperes et pannosos reciperet in participium et haereditatem gloriae sui regni. Audite, coeli, et auribus percipe, terra, quantum magnificaverit Dominus misericordiam suam nobiscum, omnipotens sermo pro nobis a regalibus sedibus descendit in stabulum Verbum quod erat spiritus, factum est caro [54 1Kb] , Verbum quod erat invisibile, factum est visibile et tractabile. Unde et quidam dicere potuerunt: Et manus nostrae tractaverunt de Verbo vitae [55 1Kb] . Factum est gustabile et odorabile et audibile, ut sicut mors infecerat et corruperat omnes sensus in nobis, ita Christus vita nostra omnes sensus nostros reformaret, factus omnia in nobis. Pannis involvitur, nec sicut vetus Adam novus Adam pellibus operitur. Video Jesum sacerdotem magnum sordidis vestibus [Col. 0578B] vestitum, sicut Zacharias praedixerat [56 1Kb] . Unde angelus ad pastores loquens, dedit in pannis significationem. Et hoc, inquit, vobis signum: Invenietis puerum pannis involutum [57 1Kb] . Panni tui, Jesu, a tempore infantiae positi sunt in signum; sed in signum cui contradicebant, et assidue contradicitur. Cum Petrus apostolus dicat: Non in veste pretiosa [58 1Kb] . Cum Elias et Joannes de vestium asperitate laudentur, et testimonio illius qui jacet in praesepio, hi qui in domibus regum sunt mollibus vestiuntur [59 1Kb] , tamen adhuc a plerisque vestimenta mollia et delicata quaeruntur. Nunquid in solis vestibus contradicimus Christo? Sane ex aliis pluribus causis positus est in ruinam et resurrectionem multorum, et in signum cui contradicetur [60 1Kb] . Nonne contradicimus [Col. 0578C] ei fere in omnibus? Appetebat enim humilitatem, nos sublimitatem; appetebat miseriam, nos gloriam. Cibus ejus erat facere voluntatem Patris sui, cibus noster est facere desideria carnis nostrae, per omnia Patri erat obediens, quidam jugum obedientiae detrectantes singulis fere horis rumpunt vinculum sui voti, regulam claustri, legem silentii. Silebat puer Jesus, silebat sermo omnipotens, Verbum Altissimi, et poterat dicere: Non est sermo in lingua mea [61 1Kb] . Ideoque silebat, ut virtutem silentii commendaret in nobis. Quidam saepe in unum convenientes et rumpentes silentium, cum de lege Dei et salutis suae negotio loqui deberent, narrant fabulas et figmenta rumorum. Narraverunt iniqui fabulationes, sed non ut lex tua [62 1Kb] . Sciant quia sine salutis dispendio [Col. 0578D] diu loqui non possunt; nam in multiloquio non deerit peccatum, teste Scriptura [63 1Kb] . In manu linguae est vita et mors [64 1Kb] . Evolat verbum leve, improvidum et incautum. Illud tamen tam leve verbum facit te homicidam, dum vulneratam in fratre tuo perimit charitatem. Gravissime laesus est frater tuus, et tu propter vilitatem et levitatem verbi forte non reputas. Et quid est vilius musca morienti? Illa tamen unguentum suavitatis exterminat [65 1Kb] . Vide [Col. 0579A] quomodo te invitat ad obedientiae humilitatem, qui cum esset Filius Dei fabro et feminae obediens erat.

Et erat, inquit evangelista, subditus illis [66 1Kb] . Attende diligenter universa, quae in Christi charitate concurrunt; et nisi pertinaciter volueris contradicere, videbis in omnibus signum et formam obedientiae, exemplum humilitatis, legem vitae et disciplinae, Apostolus dicit de Christo, quia factus est nobis a Deo justitia, et sanctificatio et redemptio [67 1Kb] . Et jam flores justitiae et sanctificationis apparent in eo; jam completur in Christo quod de apostolis suis erat quandoque dicturus: Ego pro eis sanctificavi meipsum [68 1Kb] . Procul dubio jam effloruit super ipsum sanctificatio nostra, quia nobis regulam sanctitatis [Col. 0579B] ubique praescribit Salvatoris infantia. Diligamus hunc, fratres, qui natus et datus est nobis, a quo omnes datum optimum, et omne donum perfectum est [69 1Kb] . Ipse est dilectus et unigenitus Patris, de quo dicit: Hic est Filius meus dilectus in quo mihi complacui [70 1Kb] . Et ipse de Patre dicit: Ego quae placita sunt ei facio semper [71 1Kb] . Quicunque hunc non dilexerit, melius esset ei si natus non fuisse homo ille, maxime cum Apostolus dicat: Qui non diligit Dominum nostrum Jesum Christum, sit anathema, maranatha [72 1Kb] . Diligamus eum qui dilexit nos, et lavit nos in sanguine suo, qui in sua dilectione et benedictione praevenit nos Jesus Christus. Cui sit benedictio in saecula saeculorum. Amen.



SERMO VI. IN EADEM NATIVITATE DOMINI.

In sole posuit tabernaculum suum, et ipse tanquam sponsus procedens de thalamo suo [73 1Kb] .
[Col. 0579C]

A diebus aeternitatis latuerat et absconditum fuerat verbum Patris, sicut scriptum est: Posuit tenebras latibulum suum [74 1Kb] . Et alius propheta dicit: Vere Deus absconditus tu es, Rex Israel salvator [75 1Kb] . Et illud alterius prophetae: Brachium Domini cui revelatum est [76 1Kb] ? Venit enim de monte condenso et umbroso. Nam sacramentum hoc, sicut Apostolus dicit, non est agnitum aliis generationibus [77 1Kb] . Ideo antiquis patribus videbatur quia nimis esset Christus elongatus ab eis. Unde cum Isaias de Verbi incarnatione [Col. 0579D] loqueretur: Verbum, inquit, veniet de longinquo [78 1Kb] . Et hoc est quod in Numeris legitur: Auditor sermonum meorum, videbo eum, sed non modo; intuebor eum, sed non prope [79 1Kb] . Concluserat Dominus omnia sub peccato, ut omnium misereretur [80 1Kb] . Omnes peccaverant, et egebant gratia Dei [81 1Kb] . Ideoque erat Dominus elongatus ab eis, quia longe a peccatoribus salus [82 1Kb] . Sed egressus est verus Isaac noster, ut meditaretur in agro, sicut ipse dicit: Exivi a [Col. 0580A] Patre, et veni in mundum [83 1Kb] , ex utero Patris ante Luciferum genitus venit in uterum Virginis matris. A summo equidem coelo egressio ejus [84 1Kb] . Et testimonio Michaeae prophetae: Egressio ejus ab initio a diebus aeternitatis [85 1Kb] .

De illius egressu et regressu evangelista testimonium ferens: A Deo, inquit, venit, et ad Deum vadit [86 1Kb] . Egreditur Isaac in agrum ut meditetur [87 1Kb] . Quis est iste ager, nisi uterus Virginis qui producit germen Domini in magnificentia et gloria? Hic est ager cui benedixit Dominus, et de quo scriptum est: Pulchritudo agri mecum est [88 1Kb] . Et quid cogitat Dominus? Cogitavi, inquit, cogitationes pacis [89 1Kb] : hic est verus Joseph, qui mittitur a patre ut videat fratres suos et pecora. Nonne missus est qui dicit: [Col. 0580B] Spiritus Domini super me, eo quod unxerit me? ad evangelizandum pauperibus misit me [90 1Kb] . Ipse est qui dicit: Dominus misit me et Spiritus ejus [91 1Kb] . Missus est Joseph ad fratres suos. Fratres Christi omnes sunt qui Christi fidem recipiunt. Quotquot enim, inquit, receperunt eum, dedit eis potestatem filios Dei fieri, his qui credunt in nomine ejus [92 1Kb] . Si filii Dei sunt, ergo et fratres Christi; haeredes quidem Dei, cohaeredes autem Christi. Ut sit ipse primogenitus in multis fratribus, hunc fratrem dedit nobis benedicta Virgo. De hoc fratre dicit Salomon: Quis mihi det te fratrem meum sugentem ubera matris meae [93 1Kb] ? Non solum fratres, sed et pecora visitat Joseph noster, homines enim et jumenta salvabit Dominus. Ipse est qui dicit: Ego visitabo oves meas, [Col. 0580C] sicut pastor visitat gregem suum [94 1Kb] . Videte, fratres, rotam in rota, alam in ala. Attendite quod mutuis vultibus duo cherubim sese respiciunt. Pastores erant ad quos figurativus Joseph mittebatur; et hodie noster verus Joseph, noster Jesus pastoribus revelatur. Jesus dico, non Joseph; Salvator, non somniator; Dominator coeli, non Aegypti. Ex quo semel nominatus est Jesus, non curo audire Joseph: et in fastidium mihi veniunt omnia nomina vetustatis. Dulcissime sapit nomen Jesu, nomen novum, nomen illius qui dicit: Ecce nova facio omnia [95 1Kb] . Illud nomen necessitatis est, quod Rachel imposuit; hoc est nomen novum, quod os Domini nominavit. Supervenerunt nova, et ideo vetera transierunt. Vetustissima veterum, dicit Dominus per Moysen, [Col. 0580D] comedetis, et supervenientibus novis, vetera projicietis [96 1Kb] .

Et quae sunt vetera, quae vetustissima, vel quae nova? Tu, Domine, doce nos, qui doces hominem scientiam; tu cognovisti omnia novissima et antiqua. Vetustissima credo esse, quod in principio erat Verbum, quod Christus genitus est a Patre, quod Patri coaequalis, coaeternus et consubstantialis. Vetustissima etiam sunt quae erant ante legem, [Col. 0581A] sicut oblatio panis et vini facta a Melchisedech. Vetera sunt ritus sacrificiorum, caeremoniarum observantiae, et oracula prophetarum. Nova sunt quod hominem in unitate personae sibi Deus univit, quod mulier in utero suo virum circumdedit, quod Virgo concepit et peperit. Novum, dicit Jeremias, faciet Dominus super terram: Mulier circumdabit virum [97 1Kb] . Projiciantur ergo vetera, quia nova supervenerunt; cesset figura, quia veritas venit; cessent promissa, quia facta est solutio promissorum. Erraverunt veteres in solitudine, in invio et inaquoso [98 1Kb] : sed, testimonio Isaiae, vetus error abiit [99 1Kb] . Veritas et error simul esse non possunt. Abiit ergo error, quia veritas de terra orta est [100 1Kb] . Quia vetera transierunt Apostolus testatur: Si qua, inquit, innovata [Col. 0581B] in Christo facta creatura est, vetera transierunt, et ecce facta sunt ei omnia nova [1 1Kb] . Comedamus vetustissima, ut qui adoramus parvulum in cunabulis, eumdem credamus, et adoremus Patrem coaeternum et coaequalem, universitatis Creatorem et Dominum majestatis. Comedamus panes Melchisedech; nam ipsi sunt vetustissimi, et ideo suavissimi; et projiciamus panes propositionis, qui sunt veteres, quia supervenit panis novus qui de coelo descendit. Hunc panem mulier evangelica de tribus saccis farinae commiscuit [2 1Kb] . Beatissima enim Virgo tres substantias, divinitatem scilicet, carnem et animam, unitas in unius hominis persona concepit. Haec est tunica Joseph polymita, quae naturarum admirabili varietate [Col. 0581C] praefulgens talaris est, quia attingit a fine usque ad finem, fortiter et suaviter omnia disponens [3 1Kb] . Panis iste quem Virgo confecit, in clibano crucis confectus est, et in resurrectione divisus. Sapientia enim abscondita, et thesaurus invisus, et panis non divisus aut fractus, quae utilitas in his tribus [4 1Kb] ? Sed fractus est panis, apertus est liber, conscissus est saccus, et spiritus Christi descendens ad inferos tanquam inter mortuos liber eduxit vinctos de domo carceris, sedentes in tenebris et umbra mortis [5 1Kb] . Caro vero moriens mortem perimit, et vita hominum cum ea resurgit, regenerata in spem vitae per resurrectionem Jesu Christi ex mortuis. Sic itaque panis noster quotidianus et supersubstantialis ex tribus saccis farinae compactus est in conceptione, [Col. 0581D] coctus in passione, fractus in resurrectione. Hic est panis subcinericius, qui subvertit castra Madian [6 1Kb] . Benedictus Deus in donis suis, qui animam inanem et animam esurientem satiat bonis, panem et carnem dedit nobis Dominus. Nam Filius Dei panis factus est, Et Verbum caro factum est [7 1Kb] . Habemus panem et carnem: panem, quem dat mundo; carnem, quam qui comederit, testimonio Veritatis, habet vitam aeternam [8 1Kb] .

Igitur edant pauperes et laetentur, et qui in sudore [Col. 0582A] vultus sui comedebant panem doloris, jam comedant panem vitae et jucunditatis. Legitur quod tempore legis corvus afferebat Eliae panes in mane, et carnes in vespere [9 1Kb] . Moyses etiam dicit: Mane comedetis panes, et vespere carnibus saturabimini [10 1Kb] . Haec equidem ciborum dispensatio minus congrua videtur, et vere corvina est, nisi edantur carnes sine panibus, et panes sine carnibus. Si quid ad nos de panibus et carnibus illis est, projiciatur. Sunt enim veteres observantiae, et jam fetent. Si sale nostro fuissent conditae, nunquam forsitan putruissent. Nunc autem sunt quaedam rancidae, quaedam fetidae. Panes etiam duri et mucidi, ita quod possent frangere dentem masticantis. Nonne mucidus et durus panis ille: Oculum pro oculo, [Col. 0582B] dentem pro dente? Nos autem carnes Agni novelli comedamus; carnes Agni immaculati, cujus sanguis liberat Israel de Aegypto, qui praedictus est in lege et prophetis, qui, testimonio Joannis, tollit peccata mundi [11 1Kb] . Hic est cujus adventum desiderans Isaias: Emitte, inquit, Deus Pater, Agnum dominatorem terrae de petra deserti [12 1Kb] . Desertum est gentilitas, quae in suo errore obduraverat, et ideo petra deserti. Sed convertit Dominus desertum in delicias, et solitudinem in hortum Domini, quia de petra deserti emissus est Agnus dominator terrae. Vos, qui estis excisi de petra, vultis videre petram deserti? videte Ruth Moabitidem. Booz siquidem Judaeus genuit Obeth ex Ruth gentili, patrem Jesse [Col. 0582C] patris David. Christus autem filius David secundum carnem. Christus ergo, qui veniebat quaerere quod perierat, de fidelibus et infidelibus, de justis et peccatoribus nasci voluit. Nam et ille agnus qui immolabatur in lege, juxta editionem Septuaginta, de ovibus et capris assumebatur. Sed revertamur ad puerum, quem dimisimus in cunabulis vagientem; eamus et videamus cum pastoribus illuc festinantibus hoc verbum quod factum est, quod Dominus fecit et ostendit nobis [13 1Kb] . O infelices divites hujus mundi, quoniam habetis hic consolationem vestram, ut in futuro sit vobis stridor dentium et fletus, recepturi pro deliciis tormenta et luctum!

Ea hora qua Christus nascebatur, erant multi divites dormientes, multi etiam lascivientes in [Col. 0582D] delicatis et mollibus stratis. Sed qui in labore hominum non sunt, non merentur de angelica visitatione solatium. Erant fortasse aliqui vigilantes, et solliciti circa sapientiam hujus mundi. Sed Christus, qui mundanam sapientiam infatuavit, et per stultitiam praedicationis salvos facere voluit credentes [14 1Kb] , aspectum angelorum, et canticum gloriae et laudis; atque multiplicem suae nativitatis gloriam non sapientibus, nec philosophis, sed pastoribus, hominibus rusticanis, simplicibus et humilibus revelavit. [Col. 0583A] Confiteor tibi, Pater coeli et terrae; quia abscondisti haec a sapientibus et prudentibus, et revelasti ea parvulis [15 1Kb] . Fratres, etsi non sitis pastores, illum parvulum tamen nostrum, quem multi reges et prophetae desideraverunt videre, hodie videbitis in praesepio altaris positum, non in forma gloriae, sed in panniculis involutum. Sicut autem tempore suae nativitatis erat illo operimento vera, sed abscondita fortitudo ejus; ita adhuc abscondita est in sacramento majestas ipsius. Erit autem quando apparebit non jam pannis opertus, sed amictus lumine sicut vestimento, sicut Unigenitus a Patre, sicut rex in decore suo habens tabernaculum suum in sole, in splendoribus sanctorum, in lumine quod non deficit, in gloria quae non transit. Quam nobis [Col. 0583B] praestare dignetur Parvulus noster qui est benedictus in saecula saeculorum. Amen.



SERMO VII. IN DIE CIRCUMCISIONIS.

Masculus, cujus praeputii caro circumcisa non fuerit, peribit anima illa de populo suo [16 1Kb] .

Satis abbreviatum fuerat Verbum Domini super terram, minoratum paulo minus ab angelis. Adhuc tamen hodie de illa parvitate lex circumcisionis imminuit. Absciditur de carne, quam acceperat Christus in forma hominis, ut sit in eo quasi signum latronis, et cauterium transgressoris. Quid est enim pedis, vel auris, vel alterius membri abscisio, nisi manifestum indicium quod quis deprehensus [Col. 0583C] fuerit in delicto? O bone Jesu! o sapientia Dei! o justitia et sanctificatio nostra! Nonne tu es in quo non est inventus dolus, nec inventa est in corde tuo iniquitas, nec inventum est in ore tuo mendacium? Nonne tu es verus Deus de vero Deo Patre! Nonne tu es innocens, impollutus ex impolluta et Virgine matre? Et tu, quid facis, benedictissima inter mulieres, quae conscia es virginitatis tuae et illius innocentiae? Quid facis, Joseph, qui per angelum cognovisti quia de Spiritu sancto est quod concepit Maria? Non oportet Christum, qui sine peccato est, signari cauterio peccatorum. Ipse est enim, quem Pater signavit, et misit in mundum. Putatis, quaeso, vos, Maria et Joseph, quod per hoc signum fiat manifestior Patri suo? [Col. 0583D] imo certe, si posset Pater oblivisci Filii sui, aut illum ignorare, qui est ejus sapientia, aut si quid dubitationis posset in eum cadere, inspectione hujus signi quod solis peccatoribus convenit, posset Pater de Filio dubitare. Vos, quaeso, qui puerum vultis circumcidere, cessate a talibus: nil, quaeso, abscidatur de carne illa, quae tota debetur in usum nostrae redemptionis, quae tota servanda est in plenitudine holocausti. Nam, etsi lex Moysi dicat: Anima, cujus praeputii caro circumcisa non fuerit, peribit de populo suo, sententia quae contra [Col. 0584A] peccatum lata est, non facit eum sibi obnoxium qui immunis est a peccato. Quod non contraxit peccatum probat Patris divinitas, attestatur matris integritas, quod peccatum non fecerit ipsa aetas, et divina natura confirmat. Sicut mihi videtur, praepropere et praemature, o Judaee, festinas. Scriptum est enim: Non coques haedum in lacte matris suae [17 1Kb] . Tu vero hoedum adhuc lactentem, qui futurus est hircus emissarius, doloris igne circumcidendo jam coquis. Quod enim circumcidendo jam coquis. Quod enim circumcidendo dolorem ingerat probant Emor et Sichem filius ejus et populus civitatis: quos, tertio die, quando vulnerum dolor solet esse gravissimus, Levi et Simeon occiderunt [18 1Kb] . Domine, quid est homo quod reputas eum, aut quid apponis [Col. 0584B] erga eum cor tuum, ut pro homine iniquo tot et tanta sustineas? O quanta erat plaga iniquitatis nostrae pro qua te oportuit tanta pati. Nonne poteras carnem tuam integram conservare, et a circumcisione illaesam, qui uterum matris tuae conservasti illaesum et integrum; et postquam mortuus fueras, corpus tuum conservasti penitus incorruptum?

Porro duo notanda sunt in hoc opere, fratres: quod sicut Dominus majestatis viro et feminae obedienter et humiliter se subjecit, ita Dominus legis qui venerat legem implere, non solvere, se legi subjicere non abhorruit. Circumciditur ergo ut nobis sit forma humilitatis. Circumciditur etiam, ut qui per triginta annos operatus erat salutem in medio [Col. 0584C] terrae, jam ab ipsis cunabulis negotium nostrae salutis incipiat ab uberibus matris suae, degustans primitias passionis. Ideo multipliciter sanguinem suum fudit et in infantia et in senectute pro nobis: qui matutino sacrificio decreverat superaddere vespertinum, ut qui de sanguinibus nati erant, et innocentiae stolam peccato polluerant, lavarent stolam suam in sanguine Agni. Circumciditur ergo caput Ecclesiae Christus Jesus, non pro se, sed pro membris. Sic enim frequenter nobis evenit, ut uni membro patienti per alterum medeamur. Dolent latera, et de brachio sanguis extrahitur. Dolent oculi, atque humeri stupa et incisione torquentur. Sic ergo pro totius corporis nostri corruptela caput nostrum hodie cauteriatum est, nec dedignatur signum [Col. 0584D] accipere Circumcisionis, qui positus est in signum contradictionis [19 1Kb] , in signum ad sagittam [20 1Kb] . Et sicut pro nobis voluit circumcidi, sic pro nobis decrevit flagellari, crucifigi et mori. Hodie itaque factus est sub lege qui legem fecit. Misit enim Deus, dicit Apostolus, Filium suum in mundum, natum ex muliere, factum sub lege [21 1Kb] . Ligaturam suscepit qui vulnus non habuit; nec est opus sano medicina, sed male habentibus. Tu vero, Domine, pro injustis venisti implere omnem justitiam: plena justitia est se subjicere minori. Hanc imples; qui cum esses [Col. 0585A] octo dierum, legis observantiae te subjicis, ut cum esses triginta annorum, ad baptismum veniens, servi tui manibus te supponis. Sufficiunt ea nobis, Domine, quae dignatus es sustinere pro nobis, mutata sunt tempora; mutentur, quaeso, pro tempore sacramenta. Olim misisti Abraham, postea Moysen cum cultello circumcisionis, ut oves tuas et cauteriando signarent, et signando curarent. Verumtamen, quia tu es, Domine, suavis et mitis, aufer, obsecro, durum et crudelem istum et lapideum cultrum circumcisionis. Populo enim durae cervicis et lapideo, cultellus lapideus et duritia legis merito apposita est; nobis vero quibus carneum cor dare pollicitus es, appone aquam regenerationis. Nonne tibi durum videtur, quod in infantulo recenter nato et tenero [Col. 0585B] tanta exerceatur inhumanitas, ut cum venerit in vallem plorationis et doloris, dolor super dolorem apponatur? Aufer, aufer, quaeso, cultellum, et alium purgationis adhibe modum. Quare cum cultello raditur, vel absciditur putredo vulneris originalis, cum per aquam baptismalem melius et suavius possit ablui et gratiae unctione sanari? Domine, non solum circumcisio, sed et sermo tuus sanctificat ad emundationem. De sermone tuo tu ipse testimonium perhibes dicens: Et vos, inquit, mundi estis propter sermonem quem locutus sum vobis [22 1Kb] . De baptismo dicit apostolus tuus Paulus: Abstersit Deus corda nostra a conscientia mala, et abluit corpora aqua munda [23 1Kb] . Fratres, non fraudavit nos Dominus a desiderio [Col. 0585C] cordis nostri; et qui prius per servum suum praeceperat, dicens: Omnis anima cujus praeputii caro circumcisa non fuerit peribit de populo, postmodum per se dicit: Nisi quis renatus fuerit ex aqua et Spiritu sancto, non habebit partem in regno coelorum [24 1Kb] . Ipse tamen tanquam utriusque legis in se sacramenta suscepit; et utraque unum faciens, utrumque parietem in se lapide angulari conjunxit. Ipse utrobique dedit benedictionem legislator, legem non solvens, sed adimplens; et in utraque lege nobis haereditatem benedictionis acquirens. Cui sit benedictio et claritas et gratiarum actio in saecula saeculorum. Amen.



SERMO VIII. IN EADEM CIRCUMCISIONE.

Et vocatum est nomen ejus Jesus, quod vocatum est ab angelo priusquam in utero conciperetur [25 1Kb] .
[Col. 0585D]

Loquendum est de nomine isto, quia cum caetera omnia ab hominibus imponantur ad placitum, hoc est nomen quod os Domini nominavit [26 1Kb] . Non est aliud nomen sub coelo in quo oporteat nos salvari [27 1Kb] . Scribat qui voluerit characteres, nomina barbara, nomina etiam, quae sicut plerique asserunt, nominare non licet. Nomen tuum, Jesu, semper sit in corde et ore meo, in memoria et in lingua: quod non [Col. 0586A] minus est utilitate quam auctoritate. Loquitur Gabriel ad Mariam: Et vocabis, inquit, nomen ejus Jesum [28 1Kb] . Ad Joseph etiam dicit: Et vocabis nomen ejus Jesum; atque subjungens causam et effectum nominis, dicit: Ipse enim salvum faciet populum suum a peccatis eorum [29 1Kb] . Pastoribus etiam loquens: Annuntio vobis gaudium magnum, quia natus est hodie Salvator qui est Christus Dominus [30 1Kb] . Magnae fiduciae materia est nomen Jesu, nomen tam desiderabile, tam amabile, tam dulce, tam salubre. Si diceretur: Deus venit, nomen hoc terribile est apud reges terrae: conscius iniquitatis et malitiae meae, ad terrorem hujus nominis fugerem a facie ejus, sicut fugiebat Adam et non effugiebat. Ille qui respicit terram et facit eam tremere, qui tangit montes et [Col. 0586B] fumigabunt, qui aufert spiritum principum, qui terribilis est apud reges terrae, mihi et consimilibus quos accusat conscientia, quos iniquitas gravat, importabilis et intolerabilis videretur, nisi terrorem suae majestatis non solum in forma hominis, sed in salutaris nomine temperasset. Quid jam igitur timeamus? Venit Jesus, venit Salvator quaerere et salvare quod perierat. Venit non ut judicet, sed ut salvet; non ut perimat, sed ut redimat. Sicut scriptum est: Venit Filius hominis non ut judicet mundum, sed ut salvetur mundus per ipsum [31 1Kb] . Jesus itaque est qui salvat, Christus qui sanat. Sanat enim oleo misericordiae, et computrescere facit jugum a facie olei; neque sine salute est Jesus, neque sine unctione est Christus. Gaudeant perditi, quod venit Jesus quaerere [Col. 0586C] et salvum facere quod perierat; respirent aegroti, quia venit Jesus, quia sanat contritos corde unctione misericordiae suae. Utrumque propheta breviter comprehendit, dicens: Sana me, Domine, et sanabor: salvum me fac et salvus ero [32 1Kb] : quod Christus est sanat, quod Jesus est salvat.

Duo simul in Christo video, carnis circumcisionem et nominis impositionem: in carnis circumcisione est filius Abrahae, in nominis impositione, Filius Dei et hominum Salvator ostenditur. Ante nativitatem vocat eum angelus Salvatorem; homo vero vocat eum Salvatorem post nativitatem. Nam qui angelos ab initio salvaverat, a tempore incarnationis hominem salvat. Habemus testimonium [Col. 0586D] salutis nostrae angelum et hominem. In ore duorum testium stat omne verbum [33 1Kb] . Simul concurrunt circumcidi, et nomen salutis accipere, ut circumcidamur non carne, sed spiritu, Christi exemplo, quibus ad formam vivendi praescripta est nobis Christi circumcisio. Judaeus circumciditur in uno duntaxat corporis membro, in quo concupiscentiae sedes est. Verumtamen quia corrupti et abominabiles facti sumus, atque a planta pedis usque ad verticem non est in nobis sanitas, ex toto nos oportet corpore [Col. 0587A] circumcidi. Christus purgationem peccatorum faciens, atque triginta annis operans salutem in medio terrae, prius in portiuncula modici membri circumcisus est; postea cum jam triginta esset annorum, baptismo, qui est secunda circumcisio, ablutus est; tandem sacramentum tertiae circumcisionis explevit toto corpore distentus in cruce, jam non circumcisus tantummodo, sed occisus.



SERMO IX. IN DIE EPIPHANIAE DOMINI.

Apertis thesauris suis, obtulerunt Domino aurum, thus et myrrham [34 1Kb] .

Beati sunt qui thesauros habent, de quibus possunt [Col. 0587B] proferre quae offerantur Domino. Sed nunquid soli divites hujus saeculi thesauros habent, ut faciant oblationem Domino? Ecce peccatores et abundantes in saeculo obtinuerunt divitias [35 1Kb] . Nunquid acceptiores sunt Domino qui thesaurizant in terra? Quid facient ergo pauperes et pannosi discipuli Christi, filii Petri, quorum vox est: Aurum et argentum non est mecum [36 1Kb] ? Porro paupertatem suam summas divitias reputant: qui nihil habentes et omnia possidentes, Christum nudum nudi secuti sunt. Isti et sequaces eorum, licet mendici et inopes essent, licet opprobrium et abjectio plebis essent, erant tamen honorati et divites apud Dominum et sanctos illius; nam de illis Apostolus dicit: Gratias ago Deo meo quod in omnibus divites facti estis justitia, [Col. 0587C] et in omni verbo, et sanctitate, ita ut nihil desit vobis in ulla gloria [37 1Kb] . Est qui gloriatur et divitem se reputat; dives etiam ab aliis reputatur propter affluentiam substantiae temporalis. Sed propheta subjungit et corrigit dicens: Beatus populus cujus Dominus Deus ejus [38 1Kb] . Angelus in Apocalypsi loquitur ad eum qui confidebat in pecuniae thesauris, et arguendo reprobat divitias ejus dicens: Tu dicis quod dives sum, et nullius egeo; et tu miser es, et miserabilis, et pauper, et nudus [39 1Kb] . Et quis, quaeso, miserior aut miserabilior est quam qui modo validus est, modo aeger, modo vivit, modo moritur, modo prosperatur, modo adversa patitur, modo est, modo non est? O dives paupertas, o nuditas honorabilis, quae in coelo inaestimabiles thesauros abscondis, de quibus [Col. 0587D] potes incessanter capere et de his nihilominus abundanter offerre Hic est thesaurus, quem qui invenit vadit et vendit universa quae habet: per ipsum eunt, per hos thesauros illi decem Israelitae, quos Ismael in articulo mortis concluserat, homicidae gladium evaserunt. Obtulerunt reges aurum, thus et myrrham. Evangelista aurum tanquam dignius thuri praeponit et myrrhae. Thus vero myrrha excellentius. Pensata vero significatione munerum quantum ad processum virtutum et sanctorum operum, primo [Col. 0588A] loco myrrha offertur, secundo thus, tertio aurum. Per myrrham quae amarissima est et medicinalis, atque vermium mortificativa, poenitentia designatur, cum quis in amaritudine animae suae recogitat annos suos, et de peccatis suis amarissime dolet accusans se, et per confessionem dimittens adversum se eloquium suum. Hic Domino offert myrrham: myrrha vermes mortificat, et carnes a putrefactione conservat. Nonne vermis est libido blande ingrediens, dulciter mordens, suaviter transfodiens, et voluptuose occidens? Vermis etiam est acedia cor hominis latenter quasi tinea rodendo corrumpens. Verbum enim sapientis est: Ut vermis ligno, ita tristitia nocet cordi [40 1Kb] . Sed et mundana desideria vermes sunt. Unde et testimonio Salomonis, Desideria [Col. 0588B] rodunt pigrum [41 1Kb] : non est otium sine desideriis. Legitur quia in desideriis est omnis otiosus: vulgariter autem scitur et dicitur quia otiositas inimica est animae.

Vis videre virtutem et efficaciam myrrhae? Religiosus aliquis est qui nuper jugo regulae se subjecit: huic myrrha sive myrrhae amaritudo, sunt jejuniorum frequentia, labor quotidianus, ciborum tenuitas, somnus brevis, censura silentii, austeritas disciplinae. De his omnibus non myrrham, id est amaritudinem, sed myrrhae fasciculum sibi facit pro amore illius, de quo sponsa in Canticis dicit: Dilectus meus sicut fasciculus myrrhae inter ubera mea commorabitur [42 1Kb] . Amara quidem sunt quae sustinet, sed comparatione illius amaritudinis, quam habet [Col. 0588C] de suorum peccatorum et excessuum recordatione et dolore, dulcescunt. Sic amaritudinem cholerae amaritudo absynthii vel aloes purgat, et humores, qui ex deliciis excreverunt. Horror medicinae abominabilis, et urentis cauterii dolor frequentissime sanat. Est myrrha incipientium, thus proficientium, aurum est perfectorum. Quod myrrha thus praeveniat habes ubi dicitur: Sicut virgula fumi ex aromatibus myrrhae et thuris [43 1Kb] . Et illud: Ibo mihi ad montem myrrhae, et ad collem thuris [44 1Kb] . Utrobique thus sequitur, et myrrha praecedit. Postquam quis per contritionem et poenitentiam de suis excessibus satisfecerit, deinceps de processu virtutum sollicitus postulat perseverantiam, cumque videat se de mortis laqueo liberatum, reliquiae cogitationis diem [Col. 0588D] festum agunt, ubi et tunc offert thus: quae quidem oblatio festiva est. Sciunt qui frequenter haec experiuntur quomodo devotae orationis oblatio solemniter in animo laetitiam faciat, dum, sicut incensum, sicut virgula fumi ex aromatibus in conspectum divinae majestatis ascendunt. Qui prius offerebat sacrificium cordis contriti et humiliati, jam offert thus devotionis; qui prius compungebatur, jam suo Redemptori congratulans dicere potest: Convertisti planctum meum in gaudium mihi; et circumdedisti me [Col. 0589A] laetitia, ut cantem tibi gloriam, et non compungar [45 1Kb] . Sic reddit Dominus lugentibus Sion, juxta verbum Isaiae, coronam pro cinere, oleum gaudii pro luctu, pallium laudis pro spiritu moeroris [46 1Kb] . Tunc potest psallere et cantare: Gaudens gaudebo in Domino, et exsultabit anima mea in Deo meo, quia induit me vestimento salutis, et indumento justitiae circumdedit me [47 1Kb] . Aurum charitas est, quae, dum perfecta est, nihil in se palloris habet; quae timorem foras misit, ut jam sint posteriora ejus non in pallore auri, sed in fulgore auri purissimi. Nam et Joannes angelum qui ei loquebatur, ad mamillas cinctum zona aurea vidit [48 1Kb] , quia charitas temporalium cogitationum fluxa restringit. Offert itaque aurum qui Christum ex toto corde diligit. Offert aurum qui divinitatem [Col. 0589B] in Christo homine recognoscit. Sicut in Canticis legitur: Caput ejus aurum optimum [49 1Kb] ; caput enim Christi Deus; sed et aurum sapientia est. Unde et aurum Christo offert, qui Christum Dei virtutem et Dei sapientiam confitetur.

Magi, stella praelucente et praeducente, veniunt ab oriente ad illum verum Orientem, cui nomen Oriens. Perhibet testimonium stella de Sole, lumen de Lumine; et reges in splendore ortus sui splendorem aeternum in tenebrosa et obscura infantuli paupertate cognoscunt. Stella non sicut stella, sed sicut rationalis creatura praecedit, ubi subsistendum fuerat, subsistit, atque radio quasi digito ubi parvulus jacebat ostendit. Gratias tibi, Deus, qui dixisti [Col. 0589C] de tenebris lumen splendescere: et illuxisti cordibus nostris ad illuminationem scientiae in faciem Christi Jesu [50 1Kb] . Non miremini si ducatum stellae sequerentur, quorum cordibus stella ex Jacob illuxerat, et lucifer ille qui nescit occasum. Bone Jesu, salus mea, et misericordia mea, et pars mea in aeternum, quanto gaudio exsultant hodie Magi in tua haereditate coelesti, in conspectu Patris tui, in splendoribus sanctorum, dum te adorant in palatio coeli, in throno majestatis: quasi unigenitum a Patre gloria et honore coronatum diademate Patris tui: quem prius viderant in Bethlehem, in diversorio, in praesepio parvulum, pauperculum, vagientem in cunis.

Et intrantes domum, etc. O Magi! mihi ad vos sermo est: De terra longinqua venistis videre Regem [Col. 0589D] regum, et Dominum universitatis; quid, quaeso, invenistis? quid facitis? quem adoratis? Adoratis lactentem puerum, filium pauperculae mulieris in tugurio vili et vilibus pannis. Estne Deus cui exhibetis nunc honorem? Certe Dominus in templo sancto suo, Dominus, in coelo sedes ejus [51 1Kb] : et vos eum quaeritis in stabulo et in feno, quem proni adoratis. Quare aurum et species pretiosas offertis? Quaeritis Regem regum: ergo Rex est ipse. Ubi est aula regia, ubi frequentia curialis, ubi pompa magnatum? Non video nisi stabulum, et praesepium, et Mariam cum [Col. 0590A] Joseph. Regnum ejus quod quaeritis, non est de hoc mundo. Certe manifeste video quod infatuata est sapientia Chaldaeorum: nam et isti Chaldaei erant. Sane insipientes facti sunt viri sapientes, ut adorarent parvulum despicabilem tam in sua aetate quam in sua paupertate. Porro, insipientes facti sunt, ut fierent sapientes: quod tunc docebat eos Spiritus sanctus, postea praedicavit Apostolus, dicens: Qui vult esse sapiens, fiat stultus ut sit sapiens [52 1Kb] . Quia enim per sapientiam mundus Dominum cognoscere non poterat, placuit Deo per stultitiam salvos facere credentes. Nolite, quaeso, scandalizari, o Magi. Ille qui in cunabulis plorat, ipse est qui in coelis tonat; ipse est cui omnes prophetae testimonium perhibent, quia ipse est Dominus Deus noster [53 1Kb] , et non aestimabitur [Col. 0590B] alius ab eo, ipse omnipotens et salvator. Omnes dicunt: Quoniam hic est Deus Deus noster in aeternum, et in saeculum saeculi: ipse reget nos in saecula [54 1Kb] . Sed quare illos moneo? Illi contra Jerusalem veniunt sancto ducente, stella ducente in Bethlehem villam exiguam, villam parvulam, et invenientes parvulum pannis involutum non abhorrent stabulum, sed procidunt et lactentem venerantur regem, et adorant ut Dominum. Et nos, fratres, adoremus et procidamus ante Deum; adoremus Deum in spiritu et veritate. Nam et ipse tales quaerit, qui adorent eum in spiritu et veritate [55 1Kb] . Veniant nunc saltem veri adoratores! adoremus et ploremus cum eis coram Domino, qui fecit nos; quia magna [Col. 0590C] fecit nobiscum, qui potens est et sanctum nomen ejus. Cui sit honor et gloria in saecula saeculorum. Amen.



SERMO X. DOMINICA INFRA EPIPHANIAM.

Venit Jesus a Galilea in Jordanem ad Joannem, ut baptizaretur ab eo [56 1Kb] .

Venit Sponsus ad paranymphum, ad vocem Verbum, Magister ad discipulum, Dominus ad ministrum. Solent infirmi venire ad medicum; sed ecce nova faciens omnia, innovat signa, immutat mirabilia, et per omnia nobis exhibet summae humilitatis exempla. Fons a rivulo petit aquam: nam a mari exeunt flumina, et ad mare revertuntur ut iterum fluant [57 1Kb] . Hic est fons cui testimonium perhibet Zacharias, quia fons de domo David egressus est in [Col. 0590D] ablutionem peccatoris et menstruatae [58 1Kb] . De hoc fonte nobis fontes misericordiae emerguntur, aquae salientes in vitam aeternam, ut hauriamus aquas de fontibus Salvatoris [59 1Kb] . Venit circumcisionis Dominus et baptismi, ut qui se circumcidi dignatus fuerat, ad exhibitionem plenae humilitatis sustineat baptizari. Sic, inquit, oportet nos implere omnem justitiam. In justitia designans humilitatem, quae est plenitudo justitiae. Venit ad aquas Jordanis, non ut aquis lavari indigeat, qui mundus est totus, non ut lavetur, sed et ut aquas lavet, et ut elemento vim [Col. 0591A] mundationis ac regenerationis per virtutem sui nominis, et ablutionem sui corporis potenter infundat. Cum autem per spiritum regeneremur in spem vitae, per baptismum conteritur caput antiqui serpentis in aquis. Sed repullulat caput venenatum, radix amaritudinis et peccati. Infelix ego homo! semel baptismo ablutus sum, sed et vulnera primae transgressionis ibi plene abluta et sanata sunt. Verum, quia primam fidem irritam feci, putruerunt cicatrices meae a facie insipientiae meae [60 1Kb] . Ideo ad meipsum anima mea conturbata est [61 1Kb] , et in amaritudine animae meae recogito dies meos: nec est mihi remedium aut solatium. Recolens tamen, bone Jesu, quia propter nos, non propter te, descendisti in Jordanem, tuae humilitatis memor, humiliabo me et descendam. [Col. 0591B] Jordanis enim descendens interpretatur: Propterea memor ero tui de terra Jordanis, descendens a monte modico [62 1Kb] , a superbia vitae, quae brevis est et transitoria, et momentanea est. Descendit Naaman de curru superbiae in aquas Jordanis, et sanatus est. Descendit superbus ad aquas humilitatis et poenitentiae, et mundatur. Septies lavit se Naaman in Jordane [63 1Kb] : mihi misero et plusquam leproso non nisi semel baptizari permissum est, quoniam unus spiritus, et una fides, et unum baptisma [64 1Kb] . Semel baptismo ablutus sum; sed ex quo pollui vestimenta mea, ut verbo beati Job utar, si lavero me aquis nivis [65 1Kb] , si mundavero me nitro, aut herba Borith [66 1Kb] , tu me, Domine, intingis sordibus; [Col. 0591C] nam omnes justitiae nostrae in conspectu tuo sicut pannus menstruatae [67 1Kb] . Et quis potest facere mundum de immundo conceptum semine? Nonne tu qui solus es [68 1Kb] ? Si autem aliquo modo mundatus fuero, facile recidivabo; nec observabo me ab iniquitate mea. Duo enim me in praecipitium trahunt: inde conditio corrupta; hinc voluntas infirma. Ergo, quia virtus baptismi in me semel officio suo functa est, nec repeti potest, sola ablutio poenitentialis mihi ad remedium superest.

Nam et poenitentia est baptismus, non quod in ea sit baptismi iteratio; sed quia sepulturam criminum facit, et nos humilitati Christi consepeliens, complantans morti ejus in spem vitae aeternae nos regenerat, ut simus quasi modo geniti infantes. [Col. 0591D] Unde et caro Naaman, cujus ablutio nobis posita est in signum sapientiae, in aetatis puerilis munditiam reparata est. Quidam poenitentialibus aquis semel immersi, statim putant ab omnibus iniquitatibus esse mundi: sed non sufficit, nisi cum Naaman septies in Jordane laventur. Jejuna usque ad oris fetorem, flagella, contunde, ure corpus tuum ita ut ardeat, nihil agis, nisi poenitentiae spiritus septiformis assistat. Divites hujus saeculi, qui ducunt in bonis et deliciis dies suos, qui poenitentiam vilipendunt, nonne videntur dicere quia meliores [Col. 0592A] sunt fluvii Damasci Abana [69 1Kb] et Pharphar omnibus aquis Israel, ut laventur in eis? Haec est medicina unica post baptismum. Medicinam, dicit Salomon, creavit Deus hominibus, et stulti despiciunt eam [70 1Kb] . Haec est secunda tabula post naufragium. Christus nec indigebat poenitentia, nec baptismo: tantum ut mundaremur baptizari voluit; et ut peccata nostra tolleret, more poenitentium jejunavit et flevit, post jejunium venit ad Jordanem ad Joannem, ut baptizaretur ab eo. In baptismo Christi tota Trinitas innotescit. Pater auditur in voce, Filius in carne, Spiritus in columbae specie. Et vox, inquit, in coelo facta est: Hic est Filius dilectus in quo mihi, etc.---Vox Domini super aquas, Deus majestatis intonuit [71 1Kb] ; sed et Filius hodie suis [Col. 0592B] discipulis innotescit. Unde et triplex apparitio sive revelatio in Ecclesia hodie celebratur. Apparet Chaldaeis novae stellae indicio, et per eos hodie in gentibus nostrae fidei primitiae consecrantur. Apparet Judaeis non solum Joannis, sed Patris et Spiritus sancti testimonio, vim regenerativam ab aquis incipiens, divinam potentiam mutatione aquae in vinum discipulis hodie manifeste declarat. Sicut Evangelium dicit: Hoc est initium signorum ejus, et manifestavit se [72 1Kb] . Erat natus, sed non notus: in mundo erat, et mundus per ipsum factus est, et mundus eum non cognovit [73 1Kb] . Et notandum quod mirabili consideratione divinae sapientiae stella testimonium perhibet soli ei qui est sol justitiae, [Col. 0592C] vox Verbo, columba Agno. Sicut agnus inter animalia, sic est inter aves columba simplicior; optimeque sibi conveniunt columba et agnus: ipse testimonio prophetae, est Agnus mansuetus qui portatur ad victimam [74 1Kb] ; ipse est columba, sicut scriptum est: Dissipata est terra a facie irae columbae [75 1Kb] . Hic est, inquit, Filius meus dilectus in quo mihi complacui; ipsum audite [76 1Kb] . Vere complacet Patri in eo quod dicit: Ego quae placita sunt Patri meo, facio semper [77 1Kb] . Ipsum audite. Dei Filius, Verbum Dei, sermo omnipotens, qui sub muliere diu tenuerat silentium, accepta a Patre licentia, tandem loquitur: superbiam nostram suae humilitatis exemplo confundens, qui tardi sumus ad audiendum, veloces ad loquendum, dum prius volumus [Col. 0592D] docere quam doceri; prius esse magistri quam discipuli, prius esse quam coesse. Descendamus itaque de curru superbiae cum Naaman in Jordanem, ut lavemur septies poenitentialibus aquis. Septies enim cadit justus in die [78 1Kb] .



SERMO XI. II. IN DIE PURIFICATIONIS B. MARIAE.

Hodie templi Dominus defertur ad templum: hodie mater offert Filium Patri suo. Haec est prima processio et non parva; quia puer noster adhuc parvulus est. Hic est Maria, Simeon justus, et [Col. 0593A] Anna prophetissa, et Christus in medio qui offertur, qui recipitur, qui prophetatur, omnes justi, nullus peccator. Nunquid omnes peccatores renuit Deus? Nolite timere, pusillus grex, quia complacuit Domino in vobis [79 1Kb] . Et quid est quod sancta, quod immaculata, quasi aliquid muliebre passa sit vel in conceptu, vel in partu muliebris infirmitatis quaerit remedia, et legi subjicitur? Sed Filius pro matre respondet. Sic, inquit, decet nos implere omnem justitiam [80 1Kb] . Prima mulier mater omnium, et criminum, cum ad excusandas excusationes in peccato suo, culpam propriam in alium retorsisset, Mater Dei, mater misericordiae ad exemplum filii sui quae non rapuit solvit. Cumque extra necessitatem legis esset, quae sine seminis susceptione [Col. 0593B] filium pepererat, legis necessitati se subjicit. Venerant ambo legem implere, non solvere. Hodie sistitur Creatori fructus terrae sublimis. Christus purgationem peccatorum faciens, matrem Virginem legem aliarum subire sustinet, ut nos exemplo humilitatis informet. Hodie per manus maternas et virgineas offertur in templo, per manus Judaicas et sacrilegas offerendus in cruce. Hodie suscipiunt eum brachia Simeonis justi: erit quando suscipient eum brachia dirae crucis, et tunc erit secunda processio. Hoc sacrificium matutinum, illud vespertinum. Utrobique oblatus est, quia ipse voluit. Quaecunque enim voluit fecit. O quam beatum reputare se potest, qui diem suae purificationis [Col. 0593C] implevit! Simeon non solum dies purgationis, sed exspectationis implevit, ut jam mereatur videre Christum Dominum, ut dimissus in pace, in idipsum dormiat, et in pace illa quiescat, quae exsuperat omnem sensum. Purgatio nostra est in aqua et sanguine, in spiritu et igne. Per aquam et sanguinem, sicut Joannes testatur: Hic est, inquit, qui venit per aquam et sanguinem [81 1Kb] . Et idem: Ipse baptizabit in spiritu et in igne [82 1Kb] . Est et alia purgatio terribilior in spiritu judicii et spiritu ardoris [83 1Kb] . Vis audire de aqua? In aqua baptizavit, in aquis pedes lavit, aquas ab oculis fudit. De sanguine non est dubium, quem multipliciter fudit, ut lavaremus stolas nostras in sanguine Agni. De spiritu legi quia gratia Dei diffusa est in cordibus nostris per [Col. 0593D] Spiritum sanctum qui datus est nobis [84 1Kb] . Datus est etiam ignis ad purgationem, sive Spiritus sanctus in igneis linguis [85 1Kb] . Purgat ergo Dominus aqua ablutionis, sanguine passionis spiritu sanctificationis, igne perfectionis; sed et igne tribulationis. Transivimus, inquit, per ignem et aquam, et eduxisti nos in refrigerium [86 1Kb] . Hic est cereus, haec est candela super candelabrum ponenda; adhuc tamen sub modio constituta, sufficiens ad illuminationem Judaeorum, ad revelationem gentium, ad salutem omnium populorum. Huic cereo mater ceram contulit; [Col. 0594A] lumen vero Pater luminum ministravit. Iste est qui illuminat omnem hominem venientem in hunc mundum [87 1Kb] . Accedite ad eum, et illuminamini [88 1Kb] , ut videatis figuram in imagine, speciem in splendore, lumen in lumine. Ipse est splendor, figura et substantia Dei. Ipse de tenebris nos eduxit in admirabile lumen suum, ut filii lucis simus, qui eramus filii tenebrarum. Testimonium perhibet lumen de Lumine, stella de Sole. Gratias tibi, Deus, qui dixisti lumen de tenebris splendescere, et illuxisti cordibus nostris ad illuminationem scientiae, in faciem Christi Jesu [89 1Kb] .

Quanto gaudio! quanta exsultatione putatis hodie gratulari animas Magorum in conspectu Dei, in splendoribus sanctorum, dum vident in palatio coeli, [Col. 0594B] et adorant in throno majestatis quem olim viderunt in Bethlehem modica civitate in diversorio, in praesepio parvulum vagientem in cunis! Quem prius viderant parvulum et infirmum, modo vident perfectum in omni majestate et potestate, in diademate Patris sui gloria et honore coronatum, quasi Unigenitum Patris. Vide in istis modis profectus et ordinis processum. Procedunt a visione sideris ad visionem matutinae lucis: inde ad videndum solem in meridie virtutis suae. Sic proficiunt a conspectu pueri usque ad conspectum Dei. Hic est profectus justi, et progressus nascentis Ecclesiae. Sicut Salomon dicit: Justorum semita quasi, lux splendescens procedit, et crescit usque ad perfectum diem [90 1Kb] . Quid [Col. 0594C] mirum, si venerunt ad ipsum Luciferum? Stella enim orta ex Jacob illucebat cordibus eorum, et Lucifer ille qui nescit occasum.

Hodie non una sola stella, sed multae, ad hujus pueri agnitionem nos ducit. Quot enim sunt eruditores justitiae, tot sunt stellae testimonio Danielis: Qui ad justitiam, inquit, erudiunt multos quasi stellae in perpetuas aeternitates [91 1Kb] . Ideo et Paulus vocat eos luminaria quae lucent in medio nationis pravae ac perversae [92 1Kb] . Dominus etiam luminum, cum disponeret lunam et stellas in potestate noctis: Vos, inquit, estis lux mundi [93 1Kb] . Et illud: Sic luceant opera vestra bona coram hominibus, ut glorificent Patrem vestrum qui est in coelis [94 1Kb] . Teste Salomone: Dulce et delectabile est oculis videre solem [95 1Kb] . Ego autem [Col. 0594D] credo quod omnia desiderabilia, et omnia quae excogitari possunt oblectamenta transcendere solem justitiae nequeunt; sed non est datum lippientibus oculis in illud admirabile lumen posse conspicere. Si non possumus in rotam solis, nec in illud luminosum justitiae corpus oculum mentis infigere (scrutator enim majestatis opprimetur a gloria), nec altiora nobis et fortiora debemus inquirere, dirigatur saltem oculus noster in lucem fidelium, et delectetur in splendoribus sanctorum. Sancti enim sunt montes, a quibus nos illuminat Deus testimonio [Col. 0595A] Prophetae dicentis: Illuminans tu mirabiliter a montibus aeternis [96 1Kb] . Et tu, frater, leva oculos tuos in montes, unde veniat auxilium tibi. Qui in tenebris estis ad illum montem magnum accedite et illuminamini, et facies vestrae non confundentur [97 1Kb] . Inter caeteros montes, per quos nos illuminat, montem magnum reputo justum senem Simeonem qui non solum in Christi fide nos illuminat, sed illuminando confirmat. O senex fidelis, cujus laus in Evangelio, cujus senectus in misericordia Verbi, cum unicum portes qui portat omnia verbo virtutis, aperi nobis quam salubriter insinuabat se visceribus tuis, qui delectabiliter infundebat se animae tuae, suumque spiritum pectori tuo influebat ille quem tu gestabas in ulnis. Nonne poterat Simeon respondere et dicere: Acceperam responsum a Spiritu sancto non [Col. 0595B] visurum me mortem donec viderem Christum Domini? Diu exspectaveram; jam defecerant oculi mei in eloquium tuum dicentes: Quando consolaberis me? Factus eram sicut uter in pruina [98 1Kb] : frigidus, aridus, marcidus, et despectus. Sed tandem memor fuisti, Domine, verbi tui servo tuo, in quo mihi spem dedisti [99 1Kb] . Jam in carne mea video Dominum Salvatorem meum: nec solum video, sed teneo et amplector. Jam me sentio calere de senectute mobida in salutem.

Renovata est ut aquilae juventus mea [100 1Kb] . Jam irreverberata acie solem justitiae contemplor. Fidelis Dominus in omnibus verbis suis [1 1Kb] ; viderunt oculi mei salutare meum. Video te in vultu meo, in [Col. 0595C] carne mea; videbo te in vultu tuo et gloria tua, ubi erit plena jucunditas, et plena in jucunditate satietas, quia vultum tuum, Domine, requiram, satiabor cum apparuerit gloria tua [1* 1Kb] . Vidi Dominum, et salva facta est anima mea. Vidi et video; nec dimittam te donec dimittas me in pace. In pace in idipsum dormiam et requiescam [2 1Kb] . Non solum Simeoni datum est videre et portare, et amplecti Dominum, sed omnibus his, qui in veritate diligunt Spiritum. Qui Christum tenent, amplectuntur, et fovent in desiderio animae suae in sancta, atque devota et optabili servitute. Qui cum sponsa dicere possunt: Dilectus meus sicut fasciculus myrrhae inter ubera mea commorabitur [3 1Kb] . Hic est de quo praedixerat Malachias: Ecce veniet ad templum sanctum [Col. 0595D] suum dominator Dominus, et Angelus testamenti quem vos vultis [4 1Kb] . Quaeritis, o Judaei, et non quaeritis; vultis et non vultis. Si quaeritis, quaerite; convertimini, et venite. Quaeritis, qui vos liberet a servitute hominum, non daemonum; qui terrena conferat, non aeterna. Ecce hic est quem quaeritis, cui omnes prophetae testimonium perhibent: Hic est Deus noster, et non aestimabitur alius ab eo [5 1Kb] , ipse reget nos in saecula [6 1Kb] . Suscepimus hodie, Deus, misericordiam tuam in medio templi tui [7 1Kb] . Templum [Col. 0596A] Dei est habitatio gloriae ejus, templum est uterus virginalis, templum est corpus Christi, templum est illud aedificium Salomonis, quod destruendum Christus quandoque praedixit, quia merito destruendum erat; nimis enim angustum fuerat et modicum, et ideo cultu tantae majestatis indignum. Aedificet tibi, Domine Jesu, templum amplioris gratiae populus acquisitionis ab ortu solis usque ad occasum; palatium tuae majestati aedificet, Ecclesiae Redemptor, ut sit secundum nomen tuum, Deus, ita et laus tua in fines terrae [8 1Kb] . Tu vero, qui hodie offerris in templo, Christe Jesu, qui es templi Dominus, illuminatio mea et salus mea, qui illuminas lucernam meam per fidem, et agnitionem veritatis tuae, illumina tenebras meas; nec enim video, aut intelligo omnes excessus meos: nam delicta quis [Col. 0596B] intelligit? Circumdederunt me mala, quorum non est numerus, et non potui ut viderem. Illumina nos, Domine, quo mundi hujus tenebris carere valeamus, et pervenire ad patriam claritatis aeternae. Exaudi nos, Pater luminum et illuminator cordium; illumina tenebras nostras ut placeamus coram te in lumine viventium, qui es figura et splendor substantiae Dei Patris, Jesu Christe, cui est honor et gloria in saecula saeculorum. Amen.



SERMO XII. IN EADEM PURIFICATIONE.

Suscepimus, Deus, misericordiam tuam in medio templi tui [9 1Kb] .

Hodie, dilectissimi fratres, susceptus est Dominus, [Col. 0596C] et oblatus in templo: hodie debitum suae purificationis implevit purissima Christi mater. Moyses enim in lege praeceperat quod si mulier concepto semine filium peperisset, septem diebus immunda esset, et octavo die circumcideretur puer; postea triginta tribus diebus mulier a templi abstineret ingressu, et quadragesima die puerum cum hostiis offerret in templo [10 1Kb] . Notate verba, et in verbis mysteria. Videte quanta cautela et circumspectione usus est Moyses in his verbis. Si dixisset, Mulier quae peperit masculum septem diebus immunda erit, ergo beatissimam quae paritura erat masculum indicasset immundam. Ideo praemisit, Mulier quae, suscepto semine, peperit masculum. [Col. 0596D] Igitur beatam Virginem manifeste excepit. Ipsa enim sola est quae virgo peperit, quae non de semine, sed gratia et sanctificatione concepit. Nonne ergo poterat dicere sanctissima Virgo, cum duceretur ad templum: Quid mihi est opus sanctificatione, quae semine polluta, aut partu immunda non fui? Quid mihi opus est ingressu templi, quae facta sum templum Spiritus sancti? Quid opus est mihi vel Filio meo his oblationibus, qui se oblaturus est in ara crucis ut redimat universos? Noli [Col. 0597A] haec dicere, mater sancta: esto in mulieribus sicut una ex illis. Memento quia et Filius tuus, qui sine peccato erat, voluit circumcidi. Venit enim legem adimplere, non solvere. Ingredere templum, Virgo benedicta, offer benedictum fructum ventris tui, offer primitias nostrae benedictionis, offer fructum terrae sublimem, hostiam sanctam, Deo placentem, reconciliationem nostram. Erit quando non offeretur in templo, nec in Jerusalem, sed extra Jerusalem. Erit quando non offeretur inter brachia Simeonis, sed inter brachia crucis. Veniet dies, quando non redimetur avibus, sicut hodie, sed ipse nos redimet in sanguine suo, quia ipsum redemptionem misit Dominus populo suo. Illud enim erit sacrificium ves pertinum: istud est sacrificium [Col. 0597B] matutinum. Gaudeas, mater, in sacrificio matutino, quia in vespertino dolebis, et tuam ipsius animam pertransibit gladius [10* 1Kb] ; ad vesperum demorabitur fletus, et ad matutinum laetitia [11 1Kb] . Et in hoc, et in illo sacrificio oblatus est, quia ipse voluit. Gaude, mater, et exsulta satis filia Sion, gaude et canta virginitatis epithalamicum canticum novitatis. Audi, Virgo, et inclina aurem tuam, quia Anna et Simeon cantant tecum: Simeon justus canticum justitiae: Nunc dimittis, Domine, servum tuum, etc, [11* 1Kb] Anna canticum continentiae. Canta et tu canticum pudicitiae, canticum novum, canticum inauditum, canticum virginitatis et fecunditatis, canticum humilitatis, canticum gloriae et beatitudinis. [Col. 0597C] Ecce, inquit, ex hoc beatam me dicent omnes generationes [12 1Kb] . Vere omnes generationes, quia sicut unguentum effusum est nomen tuum [13 1Kb] , et memoriale tuum in omni generatione et generationem. Nusquam est hodie, fratres, dies salutis, nisi per Virginem. Haec est enim unica mediatrix nostra, et interventrix ad Filium. Peccatores eramus, et ad Patrem verebamur accedere. Terribilis est enim super reges terrae, qui aufert spiritum principum [14 1Kb] : respicit terram et facit eam tremere; tangit montes et fumigant [15 1Kb] , dedit nobis Christum Filium suum. Quid non obtineat apud Patrem talis Filius? Exaudietur pro reverentia sua: sed ipse cum sit Deus, intercessione opus est apud eum. Habemus autem beatam Virginem, in qua nil terribile est; [Col. 0597D] nam in ipsa est plenitudo gratiae, et puritas humanae vitae. Exaudiet pro nobis matrem Filius; offeret mater Filio suo preces nostras. Filio, inquam, suo, quem hodie obtulit in templo, ut et nos suscipiamus misericordiam ejus in medio templi sui.

Quae est, fratres, haec misericordia, quam hodie suscepimus; nam multae sunt misericordiae ejus, et miserationum ejus non est numerus. Si recogitem communem nostrae redemptionis processum, septem misericordias invenio. Si considerem quotidianam et singularem uniuscujusque redemptionem, [Col. 0598A] septem miserationes invenio. Opus enim misericordiae quod Deus creavit hominem, ut eum suae gloriae faceret participem et consortem. Peccavit homo et aeterna morte se dignum constituit; inventa est enim iniquitas ejus ad odium; eum tamen Deus aeternaliter non damnavit. Et haec est secunda misericordia. Tertia misericordia fuit, quod nobis qui eramus sub maledictione, benedictionem in semine Abrahae repromisit. Quarta misericordia fuit, quia nobis sine lege vagantibus, ad disciplinam et ad correctionem per Moysen legem dedit. Quinta, quia cum essemus in multa desolatione, et penderemus sub incertitudine spei, nos per prophetas suos variis consolationibus confortavit. Sexta, quia non angelicam naturam, sed conformitatem [Col. 0598B] nostrae miseriae nostraeque deformitatis elegit. Septima est, quia ipsum incarnatum suscepimus in medio templi sui. Haec est misericordia illa magna de qua dicitur: Miserere mei, Deus, secundum magnam misericordiam tuam [16 1Kb] , quia ipsa est complementum omnium aliarum. Quia enim Christus sitivit, quod esuriit, quod opprobria, quod clavos, quod lanceam, quod mortem in cruce sustinuit: haec omnia procedunt de nativitate ipsius; haec omnia sunt hujus misericordiae accessio et sequela. Secundum singularem uniuscujusque statum septem alias miserationes invenio. Prima est, quia cum daemones opportunitatem peccandi offerunt, Dominus impedit ne mala voluntas veniat [Col. 0598C] ad effectum, tollitque Dominus virgam peccatorum desuper sortem justorum, ut non extendant justi ad iniquitatem manus suas [17 1Kb] . Secunda misericordia est, quod nos continue peccantes offendimus Dominum, et peccata peccatis adjungimus, et tamen Dominus patienter sustinet, et ad poenitentiam nos exspectat. Juxta David: Haec fecisti et tacuit [18 1Kb] . Et in Isaia: Non cogitasti in corde tuo, quia ego vir tacens, et quasi non audiens [19 1Kb] . Tertia misericordia fuit, quia commovit Dominus ad poenitentiam cor nostrum, ut poenitentes recogitemus in amaritudine dies nostros, secundum quod legitur: Commovisti terram et conturbasti eam: sana contritiones ejus, quia commota est [20 1Kb] . Quarta misericordia est, ut cupiamus desiderare et velle [Col. 0598D] quod ex humana infirmitate desiderare non possumus. Concupivi, dicit Psalmista, desiderare justificationes tuas in omni tempore [21 1Kb] . Quinta, stabilire in proposito sanctitatis, juxta illud: Statuisti supra petram pedes meos [22 1Kb] . Sexta misericordia est oblivisci omnium mundanorum, et proficere, et proficisci in obedientiam et observantiam mandatorum Dei. Sicut Apostolus dicit: Eorum quae retro sunt oblitus ad anteriora me extendo [23 1Kb] . Septima est, cum Christum suscipimus in medio templi sui, imo cum ipse nos suscipit in medio templi sui, tunc Christi templum efficimur. Sicut Apostolus dicit: [Col. 0599A] Templum Dei sanctum est, quod estis vos [24 1Kb] . Si enim sic eum susceperimus in corde nostro, in medio templi nostri, securi sumus, quia cum venerit Judex vivorum et mortuorum, ipse nos suscipiet in medio templi sui, in splendoribus sanctorum, in jucunditate quae non deficit, in gloria quae non transit. Quam nobis praestare dignetur qui cum Patre et Spiritu sancto vivit et regnat Deus per omnia saecula saeculorum. Amen.



SERMO XIII. IN SEPTUAGESIMA.

Simile est regnum coelorum homini patrifamilias, qui exiit primo mane conducere operarios in vineam suam [25 1Kb] .

[Col. 0599B] Quanta audivimus et cognovimus, ea et patres nostri annuntiaverunt nobis [26 1Kb] . Quanta mandavit Deus patribus nostris nota facere ea filiis suis. Vinea Domini Sabaoth populus Dei est qui propter varias iniquitates suas Deum saepe ad iracundiam provocavit. Dedit itaque in conculcationem vineam suam, et ideo frequenter occurrit nobis in lectione divina a quibus vastata est vinea Domini. Nunc enim premitur populus Israel sub Pharaone jugo gravissimae servitutis; sed multae sunt misericordiae Domini. Clamat ad Dominum populus, et per Moysen liberatur. Coepit iterum populus deviare a viis Domini, deditque illos Dominus in manus Chusan Rasathaim, et clamaverunt ad Dominum, et per Othoniel fratrem Caleph liberati sunt [27 1Kb] . Iterum deviantes [Col. 0599C] a viis Domini dati sunt in manus Eglon regis Moab, et Ammonitarum: et clamaverunt ad Dominum: et suscitavit eis Aioth filium Gera filii Gemini, qui liberavit eos [28 1Kb] . Item oppressi sunt a Jabin rege Chanaan, et liberavit eos per Delboram uxorem Barach [29 1Kb] . Iterum erraverunt coram Domino, et tradidit eos Dominus in manus Madian et Amalech, sed ad poenitentiam revertentes, per Gedeonem liberati sunt a Domino, in lampadibus, et tubis et hydriis [30 1Kb] . Quare loquerer de Jephte, de Samsone, de David, et de caeteris per quos Dominus magnificavit misericordiam suam cum populo, et cum vinea sua, quoties populus voluit reverti ad cor, et agere poenitentiam de commissis? Nihil est quod ita emolliat et mitiget indignationem omnipotentis Dei sicut [Col. 0599D] humilitas poenitentis. Quid enim faciet summus Judex, cum viderit peccatorem in seipsum exercere judicium, et punire proprium in seipso delictum? Evacuatae sunt partes judicis; nec jam exsequetur vices judicantis, sed officium advocati: et qui peccanti intentabat poenam, poenitenti statim accumulabit gratiam. Ideo mittit Dominus hodie operatores in vineam suam, ut doceatur populus ejus dignos fructus poenitentiae agere, et sic flagella Domini declinare. Ita in Evangelio circa infructuosam ficulneam [Col. 0600A] stercora jubentur apponi, et cultura permittitur adhiberi, ut fructum faciat per vilitatem poenitentiae et sarculum disciplinae [31 1Kb] . Apostolus dicit: Si nos ipsos dijudicaremus, non utique judicaremur: cum autem judicamur, a Domino corripimur [32 1Kb] . Ut ergo populum suum corriperet Dominus, ut ad humilitatem poenitentiae provocaret, permisit eum septuaginta annis sub rege Assyriorum servitute gravissima detineri. Tempus istud septuagenariam illam servitutem manifeste designat; nam et tota vita haec quae per septenarium ducitur, vix septuaginta annos excedit: si enim octoginta anni, amplius labor et dolor [33 1Kb] : tota, inquit, vita haec servituti deputata est. Sicut liberatus Job dicit: O quam grave jugum servitutis super filios Adam a die exitus de [Col. 0600B] ventre matris eorum, usque in diem reversionis in matrem omnium [34 1Kb] .

Simus itaque et nos memores servitutis nostrae, humiliantes nosmetipsos sub potenti manu Dei, captivantes omnem intellectum nostrum in obsequium Christi. Filii Israel suspenderunt organa sua in salicibus; nec enim decebat cantare canticum Domini in terra aliena [35 1Kb] . Nos in istis septuaginta diebus Gloria in excelsis Deo, Alleluia, et caetera novitatis cantica subticemus. Completis siquidem septuaginta annis, redierunt in Jerusalem sub Jesu sacerdote magno: et nos post illos septuaginta dies resurrectionem Domini nostri Jesu Christi, et in ejus resurrectione nostrae liberationis gratiam exspectamus. Tunc redibunt cantica novitatis, quia peccati [Col. 0600C] vetustate per poenitentiam deposita, resurgemus in spem vitae aeternae. Tunc de vinea Domini Sabaoth dabitur nobis vinum novum, quod in utribus novis reponendum est, non in veteribus, ne rumpantur. Invitamur ad vineam Domini, et in ea praecipimur laborare. Qui fingit laborem in praecepto, mercedem constituit in labore. Nulla aetas excipitur, non est personarum acceptor Dominus: et eos qui mane veniunt, et eos qui tarde accedunt, recipit. Denarius enim, id est vita aeterna, unicuique laboranti redditur [36 1Kb] . Et haec est merces sanctorum, quam Dominus fidelibus suis a saeculo repromisit. Quam nobis et vobis conferre dignetur, cui est honor et gloria in saecula saeculorum. Amen.



SERMO XIV. IN QUADRAGESIMA.

Convertimini ad me in toto corde vestro in jejumo et fletu, et scindite corda vestra, et non vestimenta vestra [37 1Kb] .[Col. 0600D]

Scit nos esse aversos a se, qui ad se converti nos admonet. Sed quo convertemur? quocunque me vertam, sive ad dexteram, sive ad sinistram, sive ascendam in coelum, sive descendam ad infernum, Domine, tu ubique es, qui omnia imples; sed converti [Col. 0601A] praecipimur corde, non corpore. De hac conversione loquitur Osea, et dicit: Convertere, Israel, ad Dominum Deum tuum, quoniam corruisti in iniquitate tua; aufer iniquitatem, et accipe bonum [38 1Kb] . Quoniam aversi et perversi fuimus, converti praecipimur et reverti. Sicut animae dicitur in persona sponsi: Revertere, revertere, Sunamitis; revertere, revertere, ut intueamur te [39 1Kb] . Bonum est converti a malitia ad innocentiam, a gaudio peremptorio ad luctum salubrem, a superbia et inflatione vento a ad spiritum mansuetum et humilem. Convertimini, inquit, in toto corde vestro. Ingredienti enim poenitentiae viam primo necessaria est cordis contriti et humiliati devotio; quia vero ciborum affluentia erexit in superbiam et lasciviam carnem nostram, necesse [Col. 0601B] est ut in jejunio convertamur. Qui enim pro Christo jejunat, reficietur a Christo in illa mensa coelesti, quam praeparavit Deus diligentibus se. Est etiam conversio facienda in fletu, ut aquis poenitentialibus lavetur facies deformata peccatis. Quantae enim virtutis et efficaciae sint lacrymae poenitentis, declarat Petri reconciliatio, Lazari resuscitatio, et sanctificatio illius nominatissimae peccatricis.

Converti etiam nos oportet in planctu, et nos a gaudio suspendamus; et in amaritudine animae nostrae recogitemus dies nostros, tempora quae perdidimus peccando, per poenitentiam redimamus. Nam in his tribus, jejunio, fletu et planctu, notantur cordis contritio, confessio et satisfactio. De primo dicitur: Sacrificium Deo spiritus contribulatus, [Col. 0601C] etc. [40 1Kb] . De secundo dicitur: Dixi, Confitebor Domino; et tu remisisti [41 1Kb] . De tertio dicitur: Laboravi in gemitu meo [42 1Kb] . Jejunio carnis petulantia refrenatur, fletu et planctu purgatur anima se in eis mortificans, et quasi complantata similitudini mortis Christi, convertitur in aerumna sua, et aerumna ejus vertitur in gratiam et in gloriam, quia gratiam et gloriam dabit Dominus [43 1Kb] . His modis possumus sanctificare jejunium, sicut Dominus admonet per prophetam: Sanctificate, inquit, jejunium [44 1Kb] . Jejunium sanctificare est jejunare in sanctitate et justitia coram Deo, non coram hominibus, sicut hypocritae tristes [45 1Kb] . Formam et modum jejunii Dominus nobis aperit, dicens: Hoc est jejunium [Col. 0601D] quod elegi: Dissolve colligationes impietatis, humiliter confitendo, solve fasciculos deprimentes, devote satisfaciendo; dimitte eos qui confracti sunt, liberos, misericorditer indulgendo; frange esurienti panem tuum, et egenos vagosque induc in domum tuam, etc., peccata eleemosynis redimendo [46 1Kb] . Da pauperi panem terrenum, ut habeas coelestem; commoda terram, ut possideas coelum. Per hoc quod dicit: Solve, dissolve, disrumpe, vocat peccata quaedam levia, quaedam gravia, quaedam gravissima: [Col. 0602A] nam et quidam suscitantur extra portam, quidam in lecto, quidam in monumento, in voluntate, in actu, in consuetudine, in ultimo Dominus infremit spiritu, turbat se, lacrymatur, et clamat: Lazare, veni foras [47 1Kb] .

Nolite, inquit, fieri sicut hypocritae tristes [48 1Kb] . Non reprobat Dominus tristitiam cordis, sed oris; non tristitiam poenitentialem, sed hypocriticam et superficialem, quia, juxta verbum Salomonis: Cor sapientis ubi tristitia [49 1Kb] . Quia nos invitat per confessionem, per jejunium, per fletum et planctum, ne absorbeamur a tristitia, et ne a superficiali moestitia meritum jejunii perdamus sicut hypocritae, ad spirituale gaudium nos hortatur: Hilarem datorem diligit Deus [50 1Kb] ; omnisque adeps Domini est jure perpetuo [Col. 0602B] [51 1Kb] : in quo notatur quia nullum sacrificium Deo acceptum est, nisi ex hilari devotione procedat. Unde et ungi praecipitur caput nostrum [52 1Kb] . Caput nostrum Christus est; licet hoc caput unctum esset a Patre oleo laetitiae prae participibus suis [53 1Kb] , Maria tamen Magdalenae illi unctioni suum unguentum superaddidit. Cumque discipuli murmurarent, ille qui hodie caput ungi praecipit, excusat et commendat unguentum [54 1Kb] . In capite est plenitudo spiritualis unguenti descendens non solum in barbam, sed in oram vestimenti [55 1Kb] ; nam de plenitudine ejus omnes accepimus [56 1Kb] . Caput itaque ungere est omnes affectiones nostras cum gratiarum actione in ipsum refundere; ille enim jejunat et ungit caput suum, qui delectatur in afflictione corporis propter Christum. [Col. 0602C] Ille autem seipsum et non caput suum ungit, qui saecularis aurae favorem ex operibus suis quaerit, qui dum jejunat et venatur jejunio suo populares jactantias, caput suum oleo peccatoris impinguat. Procedit ulterius propheta, et dicit:

Scindite corda vestra, et non vestimenta vestra. In vestimentorum scissione Judaicae superstitionis duritia designatur; qui enim scindere corda non poterant, vestimenta scindebant. Nos autem scindere, id est dividere corda nostra oportet, ut secundum divisiones gratiarum susceptibilia sint divinum charismatum. Servet unusquisque, et non scindat vestimenta sua, ne ambulet nudus in via. Servet, obsecro, vestem illam quae operit multitudinem peccatorum, [Col. 0602D] charitatem dico, per quam remissae sunt iniquitates, et multorum tecta sunt peccata. Scindamus corda nostra per misericordiam, compatiendo afflictis, quoniam, juxta verbum Apostoli, nisi compatimur, non conregnabimus [57 1Kb] . Scindantur per poenitentiam et confessionem, ut excurrat putredo de vulnere cordis, et superveniens novitas auferat saniem vetustatis. Toties corda nostra scindimus quoties per compassionem proximo condolemus quoties eleemosynam ex affectu largimur. Est autem [Col. 0603A] eleemosyna et spiritualis, et corporalis. Spiritualis, quae proximum peccantem corrigit, odientem diligit, et in se peccanti dimittit. Est et corporalis eleemosyna, quae in sex operibus misericordiae consistit. Haec opera sunt sex hydriae nuptiales, sex filii Liae, sex fratres David, sex gradus in lectulo Salomonis, per quos Salomon verus pacificus in nos ascendit, dum a nostra pravitate conversos, et ad se reversos, ad amorem et contemplationem suam ascendere facit. Cui sit honor et gloria in saecula saeculorum. Amen.



SERMO XV. IN EADEM QUADRAGESIMA.---DE FACIENDA POENITENTIA.

[Col. 0603B] Christus hodie in schola eruditionis evangelicae per filium prodigum [58 1Kb] nobis competentissime proponit poenitentiae et humilitatis exemplum. Qui cum afficeretur gravissima fame, cogitavit redire ad patrem, et inter mercenarios unus esse. Quis est qui dilapidat omnia bona vivendo luxuriose, nisi peccator quilibet, qui bona gratuita et naturalia peccando corrumpit et perdit? Sed reversus ad cor, et justitiam incipiens esurire, humiliat se in oculis suis, et de filiali dignitate ad mercenarii sortem devota humilitate descendit. Beati quidem sunt, qui esuriunt justitiam, quoniam ipsi saturabuntur [59 1Kb] . Esurientes, inquit, implevit bonis [60 1Kb] . Qui enim divitias temporales appetunt, non satiabuntur eis. [Col. 0603C] Haec est aqua de puteo Samariae, de qua qui biberit, sitiet iterum [61 1Kb] . Haec aqua non reficit, quia non sufficit. Divites eguerunt, et esurierunt: inquirentes autem Dominum non minuentur omni bono [62 1Kb] . Cibus autem justitiae dum plus appetitur, plus dulcescit. Unde et ille qui factus est nobis a Deo sapientia et justitia dicit: Qui edunt me, adhuc esurient; et qui bibunt me, adhuc sitient [63 1Kb] . Non est tamen ita insatiabilis appetitus justitiae, sicut amor pecuniae; nam in istis est appetitus sine satietate, in illa est satietas sine attaedialione. Unde Propheta: Ego in justitia apparebo in conspectu tuo: satiabor, cum apparuerit gloria tua [64 1Kb] . Qui ergo esurit in praesenti, satiabitur in futuro. Sed nunquid omnes illi esuriunt justitiam qui desiderant esse justi? nequaquam. [Col. 0603D] Sunt enim plerique mali, qui desiderant esse justi; sed victi et vincti peccandi consuetudine adhuc pascunt porcos, nec revertuntur ad Patrem, desiderant et suspirant non amare quod amant: et compuncti ad justitiam, delectationem peccati amplectuntur, nec recedunt a malo qui ad bonum desiderio fervent. Quod compunguntur ad bonum, quaedam gratia est vocationis, non justificationis. Justitia enim non affectu aestimanda est, sed effectu et consensu. Quae, inquit Apostolus, participatio est justitiae cum iniquitate, aut quis consensus templo [Col. 0604A] Dei cum idolis [65 1Kb] ? Si quis deplorat vitam quam perdidit, et justitiae consentit, jam justitiam esurit, jam ad Patrem reverti proponit, jam pedem in viam rectam posuit, et ad meliora suspirans dicit: Utinam dirigantur viae meae ad custodiendas justificationes tuas [66 1Kb] . Et licet desideret, amplius tamen appetit dicens: Concupivit anima mea desiderare justificationes tuas in omni tempore [67 1Kb] . Laborat ad profectum, ut veniat ad perfectum. Videt enim Pater suus a longe, quoniam longe a peccatoribus salus [68 1Kb] : sed venienti et laetabundus accedenti occurrit. De tali cursu loquitur Isaias: Occurristi, inquit, laetanti, et facienti justitiam, in viis tuis recordabitur tui [69 1Kb] . Pius Pater, si juxta meritum responderet, oculos suos declinaret ab eo, ad preces illius obsurdesceret, [Col. 0604B] et ei turpitudinem praeteritae conversationis objiciens, ipsum graviter objurgaret. Sed humilitate filii fractus et victus, deponit duritiam, induit misericordiam et rigorem, quem meruerat filius, convertit in gratiam. Tardius est patri misericordiam impendere filio, quam filio patris misericordiam obtinere. Praevenit et anticipat preces filii revertentis, accelerat et occurrit, et cadens super collum filii, eum osculatur, et dicit:

Cito proferte stolam primam, et induite illum: et date annulum in manum ejus, et calceamenta in pedes ejus: et adducite vitulum saginatum, et occidite, et manducemus, et epulemur, quia filius meus mortuus fuit, et revixit [70 1Kb] . Stola est sanctificatio [Col. 0604C] spiritus; annulus, fides; calceamenta, documenta doctrinae. Vitulus, sacrificium altaris: solemnes epulae, gaudium angelorum super peccatoris conversionem. Osculatur et amplectitur pater filium, insinuans per osculum et amplexum, quod eum in viscera paternae pietatis recipit, quod ei se totum aperit, totum se inspirando effundit, ut sit unus spiritus cum eo, qui unum fuerat membrum cum meretricibus luxuriose vivendo. Eum suis inserit et complantat membris, qui membrum fuerat meretricis. Quid animi, obsecro, erat illi misero, imo illi beato et superbeato poenitenti inter amplexus et oscula pii patris, cum recalesceret, et respiraret cor afflicti, et pene desperati; cum ei cor mundum et spiritum rectum atque laetitiam salutaris [Col. 0604D] Pater infunderet? Cor hominis angustum est, et anima humana gaudium coeleste plene capere non sufficit. Ideo liquefit anima ejus, et scinditur cor in seipsum contritione ac gemitu, et ignitas compunctiones de recordatione primae miseriae et improvisae laetitiae concipiens, quia eas interius continere non potest, in diluvio aquarum multarum mista cum dolore laetitia anima sese non capit: et in tantae gratiae dono liquefacta diffundit. Peccator igitur sive filius hinc pudore, et inde dolore, hinc gaudio et non amore in diversa distractus, laetitiae [Col. 0605A] quae illi offertur, non sufficit, et patrem non solum misereri, sed miserando gaudere compellit. O bone Jesu! o benigne! o amabilis! o amor Deus! o charitas Deus! si tanta sint solatia tua circa poenitentes, quanta erunt gaudia tua circa regnantes? Hanc Patris affectionem vitae suscitat humilitas filii, ipsa sola reconciliat filium suum Patri: nam, juxta Sapientis verbum, custodia pacis est humilitas [71 1Kb] . Noli homo superbire, quoniam superbis resistit Deus, et cum humilibus sermocinatio ejus. Humilia te ergo sub potenti manu Dei ut cum filio poenitenti dicas Patri: Pater, peccavi in coelum, et coram te: Pater, jam non sum dignus vocari filius tuus: fac me sicut unum de mercenariis tuis [72 1Kb] . Nihil adeo te Patris gratia dignum facit, quam [Col. 0605B] si gratia illius indignum te judices. Peccatum itaque tuum coram te sit semper. Et sicut Sapiens dicit: De indulto et propitiato peccato noli esse absque metu [73 1Kb] . Cum habueris gratiam filii, et cum omnia bene feceris, judica te inutilem servum. Sola enim humilitas est innocentiae fundamentum; profectus atque professus, custodia et disciplina virtutum. Ipsa est condimentum omnis justitiae, et sine illa omnes justitiae meae quasi pannus menstruatae. Si quis in homine defectus est virtutum, humilitas totum supplet; si quid quod displiceat, humilitas totum redimit et excusat. Haec est quae laqueos ostensos Antonio sola pertransit, sola ei nos conciliat et commendat: qui pro nobis [Col. 0605C] factus mitis et humilis corde ad humilitatem et poenitentiam nos invitat Christus Jesus, cui est honor et gloria in saecula saeculorum. Amen.



SERMO XVI. IN EADEM QUADRAGESIMA.---DE LUCTU.

Moeror viri humiliabit eum, et sermone bono laetificabitur [74 1Kb] .

Sapiens fructum et effectum moeroris insinuat; sed et uberrimam merendi gratiam et plangendi materiam habemus in nobis. Lugere possumus et debemus bona quae amisimus, et mala quae commisimus: ecce primum testimonium; pericula quae sentimus, ecce secundum, tribulationes quibus urgemur, ecce tertium; terrorem futuri judicii, ecce [Col. 0605D] quartum. Istam lugendi quadripertitam materiam Psalmista distinguit dicens: Circumdederunt me dolores mortis, et torrentes iniquitatis conturbaverunt me. Dolores inferni circumdederunt me, praeoccupaverunt me laquei mortis [75 1Kb] . Dolores mortis persecutiones sunt, et pressurae quas patimur: et sunt quaedam praeambula mortis. Responsum enim mortis habemus in nobis. Torrentes iniquitatis sunt impetus peccatorum; dolores inferni per se patent, [Col. 0606A] laquei mortis tentationes sunt et retiacula inimici. De malis commissis luget Propheta: Multiplicatae, inquit, sunt iniquitates meae super capillos capitis mei [76 1Kb] . De bonis vero omissis admonuit: Defecerunt in vanitate dies mei, et anni mei in gemitibus [77 1Kb] . Si aperiantur cataractae capitis mei, et effundantur in lacrymas; si disrumpantur fontes aquarum, ut de abysso cordis mei per lacrymas inundet diluvium aquarum multarum, non potero lugere ad plenum mala quae feci, dies quos perdidi, qui iniquitatem quasi aquam ab adolescentia mea bibi. Sed et pro imminentibus mihi malis, et tentationibus importunis luctus mihi est, et dolor continuus cordi meo [77* 1Kb] : quoniam repleta est malis anima mea [78 1Kb] , et circumdederunt me malo quorum non est numerus [78* 1Kb] . [Col. 0606B] Defixus sum in limo profundi [79 1Kb] , quoniam iniquitates meae supergressae sunt caput meum; sicut onus grave gravatae sunt super me [79* 1Kb] . Tu autem, Domine Deus Sabaoth, libera me ab iniquitate mea, et a peccato meo munda me [80 1Kb] . Exitus aquarum deducant oculi mei [80* 1Kb] . Da mihi luctum et lacrymas Petri, quibus apostasia ejus deleta est. Da mihi lacrymas Mariae peccatricis, quibus ipsa mundata, et Lazarus resuscitatus est. Lacrymas dico, quae vitae Auctorem ad lacrymas compulerunt. Secunda lugendi materia est pressura tentationum, quae nos circumquaque angustiant; aliae supra nos, aliae infra nos, aliae circa nos, et omnes contra nos. In omnibus quae cogitamus, quae agimus, quae dicimus, quae acquirimus, quae amittimus; in omnibus quae [Col. 0606C] placent, quae displicent, quae adjuvant, vel quae nocent; in omnibus tentamur et affligimur. Denique totum tentatio est, quod sumus, quod vivimus. Sicut legitur: Tentatio est vita hominis super terram [81 1Kb] . Et hoc est quod beatus Job dicit: Homo natus de muliere brevi vivens tempore repletur multis miseriis [81* 1Kb] . Revera multae sunt hominis miseriae, qui in miseria nascitur, in miseria nutritur, in miseria consumitur. Miseria sumus intus pleni, foris miseria circumdati.

Inter has tentationum angustias, Paulus clamare compellitur: Infelix ego homo! quis me liberabit a corpore mortis hujus [82 1Kb] ? Et alibi: Supra modum gravati sumus; ita quod taedeat etiam nos vivere [82* 1Kb] . Sed et Jonas dicit: Irascor usque ad mortem [83 1Kb] . Elias [Col. 0606D] etiam inter varias tentationes et pressuras petivit animae suae ut moreretur: Sufficit, inquit, mihi; tolle animam meam [83* 1Kb] . David quoque tentationum pondus profitebatur cum lacrymis, dicens: In increpationibus propter iniquitatem corripuisti hominem. Exaudi orationem meam, Domine, auribus percipe lacrymas meas [84 1Kb] . Terrere nos potest exspectatio futuri judicii, ubi erit in judice severa aequitas, in tortoribus severa et inaudita crudelitas, in poenis [Col. 0607A] intolerabilis et aeterna anxietas. Et quis poterit sustinere diem adventus ejus, aut quis stabit ad videndum eum [85 1Kb] ? Quis enim habitare poterit cum igne devorante? aut quis habitabit cum ardoribus sempiternis [86 1Kb] ? Justus dicit: In me, Domine, transierunt irae tuae, et terrores tui conturbaverunt me [87 1Kb] . Hoc ultimum ad poenam refertur aeternam. Job etiam dicit: Sagittae Domini in me sunt; quarum indignatio ebibit spiritum meum, et terrores militant contra me [88 1Kb] . Quod dicit, sagittae Domini in me sunt; hoc est in me transierunt irae tuae. Quod dicit, terrores mili aut contra me; hoc est terrores tui conturbaverunt me. Sunt tamen lacrymae suaves et dulces, quae de futuri gaudii exspectatione procedunt. Unde Propheta: Posuisti lacrymas meas in conspectu [Col. 0607B] tuo, sicut et in promissione tua [89 1Kb] . Quando veniam, et apparebo ante faciem Domini? fuerunt mihi lacrymae meae panes die ac nocte [90 1Kb] . Hoc est vinum laetitiae, de quo dicitur: Date vinum moerentibus, et siceram his qui amaro sunt animo [91 1Kb] . Hoc vinum necessarium est nobis, ob frequentes infirmitates. Temperandum est tamen, ne ebrietatem inducat, et spiritum vertiginis, quem miscuit Dominus in medio Aegypti [92 1Kb] . Expedit ergo ut poculum nostrum cum fletu misceatur, ut moeror viri eum humiliet. Patientia etiam attrita grandescit, et virtus in infirmitate perficitur. Sunt lacrymae quae de charitate hauriuntur, quasi de fontibus Salvatoris, quando animus ex desiderio coelestium, quodam spirituali [Col. 0607C] gaudio resolutus, in lacrymas diffluit et liquescit, et recordatione desiderabilium suorum mirabiliter interius se effundit, ut possit dicere: Haec recordatus sum, et effudi in me animam meam, quoniam transibo in locum tabernaculi usque ad domum Dei [93 1Kb] . Harum lacrymarum dulcedinem experimento cognoverat, qui languido amore dicebat: Anima mea liquefacta est, ut dilectus locutus est [94 1Kb] , scriptum est enim: Emittet verbum suum et liquefaciet ea; flabit spiritus ejus et fluent aquae [95 1Kb] . Dilecto ergo loquente, et Spiritu sancto flante, fluunt aquae, quibus rigatur hortus deliciarum, ut fluant aromata illius. Hae sunt aquae mellifluae, quibus fecundatur ager, cui benedixit Dominus; etenim coeli distillaverunt stillicidia super terram, quibus laetabitur germinans [Col. 0607D] pluviamque voluntariam segregabit Deus haereditati suae, ut euntes et flentes mittamus semina nostra. Venientes autem veniemus cum exsultatione, portantes manipulos nostros, habentes de moerore solatium, et de dolore plenitudinem gaudiorum, praestante Domino nostro Jesu Christo, cui est honor et gloria in saecula saeculorum. Amen.



SERMO XVII. IN EADEM QUADRAGES. DE OBEDIENTIA, CRUCE, ET PASSIONE CHRISTI.

Christus factus est pro nobis obediens Patri usque ad mortem [96 1Kb] .

[Col. 0608A] Quanta sit obedientiae virtus prius declarat Altissimus in universis quae ab eo creata sunt. Postea in seipso, qui universitatis creator est. Coelum et terra, mare et omnia quae in eis sunt, eum audiunt, et obediunt voci ejus. Terra ad nutum ipsius protulit herbam virentem, et lignum pomiferum juxta genus suum, etc.; quae longum est dicere. Coeli diviserunt aquas ab aquis, et luminaria susceperunt; sed et luminaria vocata, juxta verbum prophetae, dixerunt: Adsumus [97 1Kb] . Et luxerunt ei cum jucunditate. Mare et venti obediunt ei [98 1Kb] . Ignis, nix, glacies, spiritus procellarum, quae faciunt verbum ejus [99 1Kb] . Verbum ejus facit omnia, quia verbo ejus facta sunt omnia. Omnia obediunt Altissimo et conserviunt. Sicut scriptum est: Ordinatione [Col. 0608B] tua perseverat dies, quoniam omnia serviunt tibi [100 1Kb] . Solus homo qui ad hoc spiritualiter creatus erat, ut suo Creatori serviret, servire contemnit: ergo omnis creatura merito insurgebat pro Domino in accusationem et damnationem hominis, juxta illud Sapientiae: Pugnabit pro illo orbis terrarum contra insensatos [1 1Kb] . Et Ecclesiasticus: Omnis factus tibi Factori deserviens, excandescit in tormentum adversus injustos [2 1Kb] . Sed Filius Dei vincens in sapientia malitiam, in humilitate superbiam: Si homo, inquit, mihi servire detrectat, ego ei serviam, et pro eo ut eum a servitute redimam, faciam me servum, ut ejus onera portem, faciam me jumentum. Et ad Patrem loquens: Paratum, inquit, [Col. 0608C] cor meum; paratum cor meum [3 1Kb] . Si vis hominem quidquam pati, paratum est cor meum pati. Si vis hominem flagellari, ecce pro eo in flagella paratus sum. Heu mihi! quis non timeat, quis non contremiscat, attendens pondus iniquitatis nostrae, cujus redemptio tantum pretium exigebat? Vere insanabilis plaga, et horrenda erat hominis damnatio, pro qua oportebat Filium Dei mori! O quam damnabilis erat iniquitas nostra, pro qua Christus toties sanguinem suum fudit! Fudit in circumcisione, fudit quando in agonia factus est, quando sudor ejus erat quasi guttae sanguinis decurrentis in terram; fudit quando ligatus ad stipitem dorsum posuit ad flagella; fudit pedibus et manibus cruci affixus, fudit spinis in capite multipliciter [Col. 0608D] punctus, fudit et lancea perforatus. Christus equidem ideo sanguinem suum multipliciter fudit, ut hi, qui de sanguinibus nati erant, qui stolam innocentiae peccato polluerant, lavarent stolas suas in sanguine Agni. Aliter enim purgari non poterant, sicut Apostolus dicit: Quem posuit Deus propitiationem per fidem, in sanguinem ipsius [4 1Kb] . Sic Agnus paschalis quarta decima luna vespere immolabatur [5 1Kb] . Quod dicitur luna quarta decima plenilunium notat. Quod dicitur ad vesperum, occasum solis insinuat. Sol justitiae Christus est; luna Ecclesia. Tendit sol, id est Christus ad mortis occasum; luna id [Col. 0609A] est Ecclesia a sole justitiae illuminata, consurgit in ortum. Factus est ergo obediens non solum usque ad beneplacitum Patris, sed usque ad mortis angustias, et ignominiam crucis. Ut enim de inferno ascenderet homo, Christus de coelo descendens ascendit in crucem. Et hoc est quod in Canticis sponsae quandoque praedixerat: Ascendam in palmam, et apprehendam fructus ejus [6 1Kb] . Crux Christi, sive fides; crucis palma est, victoria est. Haec est victoria quae vincit mundum [7 1Kb] , quae triumphat principem hujus mundi. Plane mors destructa est; et qui habebat mortis imperium, victus et ejectus est: Hanc palmam ascendit qui in cruce suspensus est, Christus Jesus, de quo Esdras propheta praedixerat: Unxerat me, non sicut Patrem, qui liberavit nos [Col. 0609B] de terra Aegypti stantes ante tribunal judicis, humiliasti me suspensum in ligno, et morti tradidisti me. De hoc eodem Moyses legislator: Erit, inquit, vita tua pendens ante oculos tuos [8 1Kb] . Crux cum esset olim patibulum damnatorum, fructus illius erant timor, horror, ignominia et mors. Ex quo vero Christus ascendit in palmam, ex quo Agnus innocens ascendit victoriose in crucem, mutati sunt fructus ejus. Et ubi prius erant timor, horror, dolor, ignominia et mors, ibi hodie apprehendi possunt pax, honor, jucunditas, vita et gloria. Crux, quae olim fuerat extremae vilitatis et exquisitae damnationis supplicium, hodie elevata est in magnificentia et gloria. Et de tormentis latronum translata [Col. 0609C] est ad frontes imperatorum et regum; et ad capita summorum pontificum. Multi et admirabiles sunt fructus crucis: Venite ad eam omnes qui laboratis et onerati estis [8* 1Kb] , qui lapsi et confracti et collisi estis. Quid etiam ita lapsos reparat? quid ita fractos consolidat? quid ita hominum morum sanctitatem et devotionem conservat? Quid tam pium, tam fidele, tam salubre, aut medicinale sicut memoriae crucis Christi? quid ita peccatum interficit? quid ita potentiam hostis evacuat? quid ita omnem in homine malitiam crucifigit? Nihil dulcius, nihil acceptius, nihil amabilius aut suavius est illis, Christe, qui te diligunt, et qui pro amore tuo mortificationem crucis in sua carne circumferunt. O altitudo divitiarum sapientiae et scientiae Dei, quam incomprehensibili et [Col. 0609D] ineffabili artificio charitatis Christus in cruce cruciatus aeternos exstinxit! De morte et miseria humana, vitae et salutis confecit antidotum, ut miseria miseriam absorbeat, ut mors mortem deglutiat, et totus homo beneficio passionis Christi in gratiam et gloriam impassibilitatis assurgat. Haec sunt mysteria: haec sunt beneficia crucis; haec est quae eduxit filios Israel de Aegypto, quae nos ab aeterna captivitate redemit. Haec est virga quae devoravit dracones Pharaonis: haec est quae aquas de petra eduxit, quae de corde lapideo poenitentiales lacrymas effluere facit: haec est quae dulcoravit aquas [Col. 0610A] Marath, quia omnem dolorem suavissimum facit Domini memoria passionis. Crux equidem nobis est arca testamenti. Haec est nobis propitiatorium exauditionis, vexillum salutis, titulus sanctitatis. Spes victoriae foedus et arca divinae gratiae, character Christianae militiae, fundamentum fidei, subversio inimici, spoliatio inferni, scala coeli, janua paradisi, relevatio lapsorum, clausorum apertio, consolatio afflictorum, tutela corporum, armatura spirituum, salus viventium, vita mortuorum, liberatio captivorum, humilium consolatio et dejectio superborum, turris David, specula Sion, generalis omnium salus, unicum omnium et commune refugium. Super omnia, Christe Jesu, te nobis amabilem facit passio tuae crucis, hic ostendisti quantum [Col. 0610B] nos dilexeris. Majorem enim charitatem nemo habet, ut animam suam ponat quis pro amicis suis [9 1Kb] . Passio tua omnes evacuans passiones, propitiata est omnibus iniquitatibus nostris. Nihil adeo, fratres, ad mortem est, quod mors Christi non sanet. Ipse redemit per misericordiam suam Israel ex omnibus iniquitatibus suis. Quoniam apud Dominum misericordia, et copiosa apud eum redemptio [10 1Kb] .

Sed quid faciet Christus inter lacrymas matris suae, et discipulorum dolentium et suspirantium, inter opprobria exprobrantium et dicentium: Alios salvos fecit, se ipsum non potest salvum facere; si Filius Dei est, descendat nunc de cruce et, credimus ei [11 1Kb] ? Petrus dicit: Propitius sis tibi, Domine [12 1Kb] . [Col. 0610C] Et discipuli: Nos sperabamus quia ipse esset redempturus Israel [13 1Kb] . Judaeus exsultat et insultat ei, atque caeteris discipulis fugientibus, Petrus desperat et negat. Usquequo peccatores Domine, usquequo peccatores gloriabuntur [14 1Kb] ? Tu qui respicis terram, et facis eam tremere, ostende potentiam tuam, ut sciant gentes quoniam est nomen tibi Dominus, tu solus altissimus es in omni terra. Porro dum venditur et dum traditur, dum ligatur, dum flagellatur, dum conspuitur, dum damnatur, dum cruci affigitur, dolorum et miseriarum suarum oblitus, sed misericordiarum recordatus: Pater, inquit, ignosce illis, quia nesciunt quid faciunt [15 1Kb] . Jesu, Jesu! volat irrevocabile verbum tuum: non revertetur ad te vacuum, sed faciet ad quod misisti [Col. 0610D] illud. O quam multus es ad ignoscendum, Domine! Judaei clamant: Crucifige [16 1Kb] ; tu clamas: Ignosce. O quam magna est multitudo dulcedinis tuae, Domine! [16* 1Kb] O quam confirmata est super nos misericordia tua, Domine? [17 1Kb] O bone Jesu, o benigne, o amabilis, o desiderabilis, o suavis, o dulcis, o amor Deus, o charitas Deus! quam dulci, quam desiderabili torrente voluptatis potabis eos qui te diligunt, qui sic audientes et crucifigentes te perfundis oleo misericordiae! Sane non est a saeculo facta oratio ita opportuna, ita temperata, ita tempori et necessitati accommodata. Nam in ipsa elevatione [Col. 0611A] manuum tuarum Jesu, cum sacrificium matutinum in vespertinum transiret, in ipsa virtute incensi quod coelos ascendebat, terram operiebat, inferos respergebat, exaudiendus pro reverentia tua clamas: Pater, ignosce eis, quia nesciunt quid faciunt. In ira plebis Judaicae saevientis suam Dominus avertit iram, et effudit gratiam. Hoc verbum gratiae, verbum misericordiae semper habendum in corde, semper habendum in ore. Pater, ignosce eis, etc. Anima mea liquefacta est ut dilectus locutus est [17* 1Kb] . Nonne Deo subjecta erit anima mea? ab ipso enim salutare meum [18 1Kb] . Et jam sapiens et intelligens misericordias Domini, securus sum, quia quem habebam judicem, habeo advocatum. Pater, inquit, ignosce. Quid, anima mea, moerore consumeris? [Col. 0611B] Quare tristis es, anima mea, et quare conturbas me? [19 1Kb] Nunquid consiliarius non est tibi? Nunquid resina non est in Galaad, et medicus non est tibi, tu qui tam pacifice locutus es crucifixoribus tuis: Loquere, Domine, quia audit servus tuus [20 1Kb] : Loquere pacem in plebem tuam. Da voci tuae vocem virtutis. Sana animam meam, quia peccavi tibi [21 1Kb] . Dic animae meae: Salus tua ego sum [22 1Kb] , tu qui es summe bonus, sine quo nullus bonus; qui es, sicut Apostolus dicit, imago Patris, forma pulchritudinis, signaculum sanctitatis [23 1Kb] : signa cor meum sub custodia tua, Deus cordis mei, et pars mea in aeternum. Signa omnes qui signum crucis adorant, et te adorando honorant, qui es honor, virtus, et sapientia [Col. 0611C] Dei, justitia, et redemptio et sanctificatio nostra [24 1Kb] , Jesu Christe, qui es benedictus in saecula saeculorum. Amen.



SERMO XVIII. IN COENA DOMINI.

Cum surrexit Jesu a coena, misit aquam in pelvim, etc., [25 1Kb] .

Initio Quadragesimae nobis a Domino datum est in mandatis, ut jejunando lavaremus facies nostras [26 1Kb] . Hodie idem Dominus in schola evangelicae disciplinae verbo et exemplo nos docet invicem pedes nostros abluere. Nam cum ad imaginem suam Creator nos fecerit, per primam praevaricationem deformata est in nobis imago coelestis. Ideoque lacrymis poenitentialibus abluenda est, ut sicut per culpam [Col. 0611D] terreni hominis imaginem portavimus, ita per poenitentiam ad coelestis imaginem reformemur. Apostolus ait: Primus homo de terra terrenus; secundus homo de coelo coelestis; si autem portavimus imaginem terreni, portemus imaginem coelestis [27 1Kb] . Terreni hominis imaginem Psalmista exprimens: Homo, inquit, vanitati similis factus est [28 1Kb] , imago primi est Veritas, imago secundi est vanitas; nam in vanitate transeunt dies ejus sicut umbra pereunt [Col. 0612A] Nihil adeo in nobis deformatum est quod poenitentia non abluat, et reformet. Apostataverat Petrus; sed apostasiam ejus lacrymae deleverunt. Beata illa peccatrix septem possessa daemoniis, lacrymarum beneficio liberatur [29 1Kb] . Lacrymae Samuelis veniam impetraverunt. Lacrymae oculos Tobiae aperuerunt, et ab ejus nuru daemonium expulerunt. Lacrymae universitatis auctorem ad lacrymas compulerunt, atque suscitationem Lazari meruerunt. Hae sunt aquae calidae quas invenit Ana filius Sebeon, cum custodiret asinos patris sui. De quibus Propheta dicit: Exitus aquarum deduxerunt oculi mei, quia non custodierunt legem tuam [30 1Kb] . Quia tamen non possumus evitare quin de pulvere humanae conversationis aliquid contrahamus, praecipimur pedes [Col. 0612B] abluere, ut post tempus poenitentiae jam peractae non solum a criminalibus, sed etiam a venialibus omnino purgetur finis, et consummatio vitae nostrae, quae per pedes significatur, sicut propheta commemorat: Sordes, inquit, in pedibus suis, nec recordata est finis sui [31 1Kb] . Jesus ergo purgationem faciens, cum jam discipulos suos gratia, et sermone mundasset, sicut ipse dicit: Mundi estis propter sermonem, quem locutus sum vobis [32 1Kb] . Alibi etiam quoniam Judas cum eis adhuc erat, dixit: Mundi estis, sed non omnes [33 1Kb] . Surgens ergo a coena, et praecingens se linteo, misit aquam in pelvim, etc. Coena haec mensa Domini est, quae nobis apponitur ad custodiam et defensionem adversus malitias inimici. [Col. 0612C] Posuisti, inquit, in conspectu meo mensam adversus eos qui tribulant me [34 1Kb] . Triplex mensa est. Prima Moysi in deserto, de qua dictum est: Facies mihi mensam de lignis setim, et inaurabis eam auro purissimo [35 1Kb] . Secunda est Christi in saeculo, de qua Apostolus: Non potestis communicare mensae Christi, et mensae daemoniorum [36 1Kb] . Tertia est totius Trinitatis in coelo, de qua Veritas dicit: Ut edatis et bibatis super mensam meam in regno Dei [37 1Kb] . Huic mensae non communicat, nisi qui a cunctis criminalibus sunt abluti. Unde et Apostolus dicit: Habemus altare de quo non habent potestatem edere, qui tabernaculo deserviunt [38 1Kb] . Tabernaculum carnis nostrae domus est. Tabernaculo itaque deserviunt fornicatores, adulteri, ebriosi, gulosi, et caeteri [Col. 0612D] qui curam carnis in desideriis agunt. Summa equidem cautela utendum est, ut digne accedamus ad mensam, sicut scriptum est: Cum sederis ad mensam divitis, diligenter attende quae tibi apposita sunt, et appone cultrum gutturi tuo, et scito quia te eadem oportet praeparare [39 1Kb] . Et hoc est quod propheta tangit, dum dicit: Pone mensam contemplare in specula, comedentes et bibentes [40 1Kb] .

Discreta speculatione, et diligenti consideratione [Col. 0613A] pensanda est hujus dignitas sacramenti, de quo Apostolus dicit: Magnum est sacramentum pietatis, manifestatum in carne, justificatum in spiritu, apparuit angelis, praedicatum est gentibus, creditum mundo, assumptum in gloria [41 1Kb] . Nil hic simulatum, nil vilificatum, nil fictum, nihil penitus obumbratum. Magnum est hoc sacramentum dicit Apostolus. Vere magnum, quia magnum pretium mundi, pretium impretiabile, super omnem aestimationem, super omnem intelligentiam super omnem eminentiam. Quidquid in eo est, veritas est, et quidquid in eo patet, est quidquid patet. Nam sub specie visibili totus Christus absconditus est, posuit tenebras latibulum suum. Unde et ad eum propheta loquens: Vere Deus absconditus, tu es Rex Israel Salvator [42 1Kb] . [Col. 0613B] Prius absconditus fuit in sinu Patris, a quo descendit; postea absconditus in forma servi quam suscepit; nunc absconditus in sacramento, quod ipse hac eadem die instituit. Veritatem ergo rei percipimus sub quodam velamento speciei, sub quodam cortice sacramenti. Et hoc est forte quod Isaias dicit: Pulli asinorum, qui operantur in terra, mistum migma comedent [43 1Kb] , id est hordeum cum palea, veritatem scilicet sub figura. Nunc quasi paleis pascimur, et non satiamur, sed erit cum videbimus eum facie ad faciem. Sicut scriptum est: Satiabor, cum apparuerit gloria tua [44 1Kb] . Christus est qui quasi pignus et arrham suae dilectionis, et obsidem charitatis suae sacramentum illud saluberrimum [Col. 0613C] instituit et reliquit. Hoc est, inquit, corpus meum. Nullus, quaeso, hic dubitet, audiat quid loquatur, credat potius Christo quam sibi, ut sit cum Deo creditus spiritus ejus [45 1Kb] . Abneget semetipsum [45* 1Kb] : nec sequatur oculum rationis humanae, quia lippus est. Sequatur Christum fide et spe qui est veritas et vita. Si oculus tuus scandalizat te, erue eum, et projice abs te [46 1Kb] . Spiritus sanctus in simplicitate fidei, non in argumentis rationis humanae vult nos salvos fieri, sicut scriptum est: Et cum humilibus sermocinatio ejus [47 1Kb] . Propheta dicit: Nisi credideris, non intelliges [48 1Kb] ; sed et fides scientiam habet, quod manifeste habes in Job: Scio quia Redemptor meus vivit, et in novissimo die de terra surrecturus sum [49 1Kb] . Scio dicit Martha, quia quodcunque poposceris [Col. 0613D] a Deo, dabit tibi Deus [50 1Kb] . Et de fratre loquens: Scio, inquit, quia resurget in resurrectione in novissimo die [51 1Kb] . Et Paulus: Scio cui credidi, et certus sum quia potens est depositum meum servare in illum diem [52 1Kb] . Passionem Christi evacuant, totumque negotium nostrae redemptionis irrident qui cum summa humilitate, et diligentia non attendunt cum quanta reverentia caro et sanguis Christi debeat confici, quam devote tractari, quam sancte suscipi, quam industrie dispensari. Si enim, ut verbo Apostoli [Col. 0614A] utar, sanguis hircorum, aut taurorum, et cinis vitulae aspersus inquinatos sanctificat ad emundationem carnis, quanto magis sanguis Christi, qui per Spiritum sanctum semetipsum obtulit Deo, emundabit conscientiam nostram ad serviendum Deo viventi! [53 1Kb] Haec vero de sacramento altaris, et de missa proposui, quia hodie hujus sacramenti institutio facta est: hodie, ut ita dicam, missa nata est. Unde et quasi in die sui Natalis missa elegantiore cultu, et cum multitudine, et diversitate sacerdotum circumstantium celebratur, sicut scriptum est: Constituite diem solemnem in condensis usque ad cornu altaris [54 1Kb] , id est in multitudine sacerdotum usque ad virtutem et efficaciam sacramenti. Qui ergo lavatis hodie pedes, facite ut lota sit facies [Col. 0614B] praevaricationis antiquae. Alioquin vobis judicium mortis aeternae manducatis et bibitis, si non dijudicantes corpus et sanguinem Christi, ad eum accedatis. Sed nec desperetis, habetis Petrum, habetis Paulum, habetis publicanum et Chananaeam, habetis et illam nominatissimam peccatricem, exempla poenitentiae: habetis Christum exemplum misericordiae, fontem gratiae, inexhaustum fontem positum in ablutionem peccatoris et menstruatae, qui nos abluat, qui nos ad mensam suam recipiat, et seipsum nobis in sua mensa eommunicet in hac vita viaticum et in futuro plenitudinem desideriorum, Christus Jesus, cui est honor et gloria in saecula saeculorum. Amen.



SERMO XIX. DE EADEM COENA DOMINI.

Spiritus oris nostri Christus Dominus captus est in peccatis nostris; sub umbra ejus vivemus [55 1Kb] .
[Col. 0614C]

Verba sunt Jeremiae prophetae. Declaratio sermonum tuorum illuminat et intellectum dat parvulis [56 1Kb] . Passionem enim Christi quam Moyses nunc in serpente aeneo, nunc in agno paschali, nunc in vitula rufa typice praesignaverat, Jeremias apertissima verborum insinuatione demonstrat. Spiritus oris nostri, per quem speramus, per quem loquimur, per quem vivimus, per quem sumus, captus est in peccatis nostris: Nostris, non suis, quia quae non rapuit, exsolvit. Et hoc est quod alius propheta dicit: [Col. 0614D] Laborare me fecistis in iniquitatibus vestris [57 1Kb] . Et in cruce pendens poterat dicere homini: Viae tuae et iniquitates tuae fecerunt haec mihi, ut jumentum factus sum apud te [58 1Kb] . Si oneratus es, alleviabo te; et portabo onus tuum, ut in meipso impleam legem meam, sicut scriptum est: Alter alterius onera portate: et sic adimplebitis legem Christi [59 1Kb] . Ponam dorsum ad onera et flagella. Si venundatus es sub peccato, ego tanquam vile mancipium, aut vile jumentum vendi me permittam, ut habeas pretium [Col. 0615A] redemptionis tuae. Si per lignum perditus es, per lignum te redimam. Si per peccatum perditus es, aut damnatus, ego faciam me peccatum, ut damnem de peccato peccatum. O quanta superbia viri! o quanta humilitas Dei! In humilitate, inquit, judicium ejus sublatum est dicit Isaias [60 1Kb] . Et subjungit: Sicut ovis ad occisionem ductus est; et sicut, etc. Sic ergo e converso modo figurativo, oblatum est unum pro omnibus holocaustum. Holocaustum sanctum et rationabile, in quo odor vitae, sapor gratiae, rectitudo gloriae. Ablata est ab homine omnis materia ingratitudinis. Dicebat homo creatus et non redemptus: Quare serviam Creatori meo? Quid pro me fecit? Si me creavit, creavit boves et asinos, et caetera universa. Quid pro me fecit? Dixit, et factus [Col. 0615B] sum. Jam non potes haec dicere, serve nequam. Sustinuit enim pro te insidiatores in factis, exprobratores in verbis, sputa, flagella, lanceam, et ad ultimum mortem crucis. Jam obstructum est os loquentium iniqua [60* 1Kb] , nec certiora potuit Dominus argumenta ostendere charitatis. Majorem, inquit, charitatem nemo habet, ut animam suam ponat quis pro amicis suis [61 1Kb] . Finalem et consummatissimam charitatem exhibuit et Patri et nobis, et nos salvans et mandatum Patris observans. Sicut scriptum est: Omnis consummationis vidi finem: latum mandatum tuum nimis [62 1Kb] . Ideo legalia consummans, et imperium mortis terminans dicit: Consummatum est [63 1Kb] . Super omnia te nobis amabilem facit, [Col. 0615C] Jesu Christe, crucifixio tua. Si ad negotium nostrae redemptionis aliud mortis genus elegisset, minus sufficiens videbatur. Hic totus homo redimitur, dolet caput spinis spissum, dolent manus clavis infixae, dolet latus in ligno dure extensum et lancea perforatum, dolent tibiae, dolent pedes, ut possit dicere: O vos omnes, qui transitis per viam attendite si est dolor sicut dolor meus [64 1Kb] . Mors Christi opus sine exemplo, charitas sine modo, donum sine pretio, gratia sine merito. Gloriatur gentilis in desiderio animae suae, glorietur Christianus in Domini sui cruce. Absit mihi gloriari, nisi in cruce Domini nostri Jesu Christi [65 1Kb] ! Paulus rerum optimus aestimator se nihil existimat scire, nisi Jesum Christum et hunc crucifixum [66 1Kb] . Et quid tam pium, [Col. 0615D] tam salubre, tam memoriae infigendum sicut crucifixio Christi? Quid est quod sic peccatum interficiat, virtutem corroboret, et omnem malitiam crucifigat? Christus enim manibus propriis peccata nostra cruci affixit: et ut redimeret hominem miserum, post multitudinem miseriarum seipsum sacrificium obtulit vespertinum. Crucifixus crucifigebat veterem hominem cum actibus suis; crucifigebat mundum in electis suis. Crucifigebat Paulum mundo, et mundum Paulo. Vos autem quibus mundus [Col. 0616A] crucifixus est, et vos mundo, vos, inquam, decet, et ad professionem vestram spiritualiter spectat, nihil penitus scire, nisi Jesum Christum et hunc crucifixum: gentibus quidem stultitiam: nobis autem et aliis qui salvi fiunt Dei virtutem et Dei sapientiam [67 1Kb] .

Aliqui sunt forte qui crucem Christi in habitu bajulant, sed eam in corde, vel in corpore non portant. Isti sunt qui luxuriantur in cruce Domini, et isti non habent Thau in frontibus suis, nec circumferunt stemmata in corporibus suis. Qui autem sunt Christi, crucifixerunt carnem suam cum vitiis et concupiscentiis [68 1Kb] . Isti non timent adventum angeli percussoris. Vera scientia et summa haec nobis sit scire Christum crucifixum, qui factus est nobis a [Col. 0616B] Deo non solum sapientia, sed justitia, et sanctificatio et redemptio. Vere redemptio, et adeo copiosa, ut et ipse redimat Israel ex omnibus iniquitatibus suis. Passio enim propitiata est omnibus iniquitatibus nostris. Sanguis Abel clamat ultionem, sanguis Christi clamat redemptionem. Hic est enim sanguis Agni immaculati, cum quo semel ingressus est summus pontifex sancta, aeterna redemptione inventa [69 1Kb] . Conscissus est hodie saccus, in quo erat pretium nostrae redemptionis; conscissus est saccus nostrae immortalitatis in Christo, ut miseriis circumdatus nos misericordia et laetitia circumdaret. Conscidisti, inquit, saccum meum et circumdedisti me laetitia [70 1Kb] . Hunc saccum sapientia texuit [Col. 0616C] novem mensibus in aula Virginis, hunc in Jordane lavit, in Passione torsit, in cruce siccavit. Et sic de sacco vestem gloriosam sine macula et ruga composuit. In hoc sacco latuit Christus triginta duobus annis, ut operaretur salutem in medio terrae [71 1Kb] . Semper posuit tenebras latibulum suum, certe non solum in latibulo, sed etiam in patibulo, ibi abscondita est fortitudo ejus; nam si Christum cognovissent, nunquam Dominum gloriae crucifixissent [72 1Kb] . Filii hominum usquequo gravi corde [73 1Kb] ? O tardi! o caeci! o omnium bestiarum bestialissimi! non fuga daemonum, non languorum sanatio, non suscitatio mortuorum, non obtenebratio solis, non scissio lapidum, non praedictio futurorum duritiam Judaeorum ad fidem convertit. Sed nec multorum [Col. 0616D] corda, qui Christum profitentur, contritione ad poenitentiam scidit.

Judaei crudelissimi homicidae, imo, ut loquar expressius, deicidae, qui in Christum Dominum manus sacrilegas injecerunt, non sunt ea contenti malitia, ut affligant Dominum in patibulo crucis, nisi contumeliis affligatur et saturetur opprobriis. Ipse autem quasi homo, sine adjutorio nunc de Caipha ad Pilatum, nunc de Pilato ad Herodem ductus, et ab eo contemptus irridetur, conspuitur, [Col. 0617A] flagellatur, crucifigitur, et crucifixo improperatur: Vah! qui destruis templum Dei, etc. Si Rex Israel est, descendat nunc de cruce, et credimus ei [74 1Kb] . Quid potest, aut quid debet facere Christus? Timendum est ne descendat. Videt ex una parte matrem suam flentem, cujus animam pertransivit gladius passionis; videt ex alia parte discipulum stantem, quem diligebat; videt mulieres illas plangentes, quae secutae erant a Galilaea; videt et audit Petrum suggerentem ei, et dicentem: Propitius esto [74* 1Kb] tibi, Domine. Audit adversarios exprobrantes et dicentes: Si Filius Dei es, descende nunc de cruce, etc [75 1Kb] . Quomodo non descendat, ut ostendat se esse Filium Dei, et satisfaciat universis. Propitius esto tibi Domine, dicit Petrus, noli te morti exponere, non decet [Col. 0617B] te sicut hominem peccatorem mori cum sis Deus et Filius Dei vivi. Adversarius noster es, Petre. Vade retro: Non sapis quae Dei sunt [76 1Kb] ; non impedias beneficium ex dispensatione redemptionis humanae. Nisi granum frumenti cadens in terram mortuum fuerit, ipsum solum manet [77 1Kb] . Sed et tu, bone Jesu, non acquiescas consilio Petri. Desperat, et negat; ideo consulit ut crucem ascendas. Imple mensuram charitatis, imple debitum obedientiae. Non est plena obedientia, nisi sit usque ad mortem. Non est holocaustum, nisi totum incendas. Non bene offers hostiam, nisi caudam hostiae offeras. Ubi est, Christe, quod de te legitur, quia cum dilexisses tuos, usque in finem dilexisti eos [78 1Kb] . Si prius deponis crucem quam animam, ubi est charitas [Col. 0617C] quam praedicasti? Majorem hac nemo habet, etc. [79 1Kb] . Non te movent opprobria exprobrantium; adhuc respondebis exprobrantibus verbum, adhuc videbunt in quem pupugerunt, adhuc implebis facies eorum ignominia, et quaerent te, et non invenient. Si Rex Israel es, dicunt impii, descende nunc de cruce, etc. Generatio haec prava signum descensionis quaerit, et non dabitur ei, nisi signum Jonae, id est, signum resurrectionis. Majus signum est quia inter mortuos liber de monumento exivit clauso, quam si de patibulo descendisset.

Imple igitur magnum hoc sacramentum pietatis, sicut Apostolus dicit, quod absconditum fuit a saeculis, [80 1Kb] imple promissiones Patrum, imple Patris [Col. 0617D] obedientiam, imple legem; non est alius qui redimat, non est qui salvum faciat [81 1Kb] ; turpe tibi esset incipere et non consummare: jam incoepisti, jam emanat de fixura clavorum, et de apertura laterum sanguis uvae, meracissimum mustum habens probatum, pretiosum de vinea Sorece torculari passionis expressum. Jam emanat oleum misericordiae, emanant aqua et sanguis, ut ex his fiat collyrium oculorum nostrorum. Per foramina clavorum video quia Deus est in Christo, mundum reconcilians sibi. [Col. 0618A] Ferrum, inquit, pertransivit animam ejus [82 1Kb] , et appropinquavit cor illius, ut jam videamus quia in corde ipsius patent arcana cordis; per foramina corporis patent viscera misericordiae Dei nostri, in quibus visitavit nos oriens ex alto [83 1Kb] . Propheta qui nondum per rimas et fixuras clavorum introspexerat, miratur et dicit: Quis novit sensum Domini: aut quis consiliarius ejus fuit [84 1Kb] ? Lancea mihi aperuit secretum Domini, de quo praedixerat per Isaiam: Secretum meum: secretum meum mihi [85 1Kb] . Aperit mihi lancea, aperit mihi clavis, quam suavis est Dominus. Sub umbra ejus vivemus inter gentes, umbra Christi, caro est Christi. Umbra Christi, fides Christi est, fides obumbrat mihi, caro obumbrat Virgini matri. Sed et caro ipsa mihi obumbrat [Col. 0618B] quodammodo, dum suscipio veritatem carnis in sacramento. Nunc in umbra ejus vivimus inter gentes; erit quando in luce ejus vivemus inter angelicas potestates. Prius fuimus in umbra mortis; nunc sumus in umbra vitae. Sicut sponsa in Canticis dicit: Sub umbra illius quem desideravi, sedi [86 1Kb] . Erit quando spes transibit in rem, fides in veritatis certitudinem, umbra vitae in lucem. Tunc poterimus dicere: Si cognovimus Christum secundum carnem, sed jam non novimus [87 1Kb] : tunc enim videbimus eum non in diademate quo coronavit eum noverca, aut mater ejus [88 1Kb] , sed in diademate quo coronavit eum Pater suus in splendoribus sanctorum, quasi Regem in decore suo, quasi Unigenitum a Patre, quia, in Patris aequalitate; ad cujus [Col. 0618C] visionis gratiam nos perducat, qui captus est in peccatis nostris [88* 1Kb] , ut nos ab aeterna captivitate redimeret Christus Jesus cui sit honor et gloria in saecula saeculorum. Amen.



SERMO XX. IN DIE RESURRECTIONIS.

Nuntiaverunt filii Jacob Patri dicentes: Joseph filius tuus vivit, et dominatur in tota terra Aegypti. Jacob vero quasi de gravi somno evigilans: Ibo, inquit, et videbo filium meum, antequam moriar [89 1Kb] .

Multorum viscera saepe concussit et commovit ad lacrymas historia de Joseph: sed historia jam nimis trita est, et prae nimia vetustate multis versa est in taedium. Tota hac Quadragesima audivimus [Col. 0618D] de Abraham, de Isaac, de Jacob, de Esau, et caeteris antiquis patribus. Unde et aures nostrae tinniunt; sed longe gratior est novitas quam vetustas. Accedat novus ut veterem redimat; novus Tobias ut veterem illuminet; novus Joseph, imo novus et omnia innovans Jesus, ut veterem Joseph de Aegypto educat. Dulcius mihi sapit Jesus quam Joseph. Resurgit hodie Christus a mortuis vitam in nobis suscitans, et destruens regnum mortis. Hic est Jonas qui a ceto absorptus, et vitae iterum redditus [Col. 0619A] poenitentibus praedicationis verbum annuntiat [90 1Kb] . Hic est Nehemias qui muros Jerusalem reparaturus nocte rimas ejus visitat [91 1Kb] . Hic est Samson qui media nocte surgens, portas Gazae civitatis asportat [92 1Kb] . Hic est Eliseus qui mortuus mortuum tactu resuscitat [93 1Kb] . Hic est Elias, qui cum de torrente in via bibisset, exsiccatus est torrens [94 1Kb] , quia cum Christus de torrente in via bibisset, absorpta est mors in victoria. Ubi est, mors victoria, tua? [95 1Kb] . Deo autem gratias, qui dedit nobis victoriam a peccato et morte, ut sicut Christus resurgens a mortuis jam non moritur [95* 1Kb] , ita Christianus a morte peccati resurgens et peccato, iterum non moriatur, sed sit vita ejus abscondita cum Christo in Deo.

O quam vera, quam magnifica comminatio illius [Col. 0619B] qui dicebat: Ero, mors tua, o mors [96 1Kb] , mortem pro omnibus gustans omne imperium mortis absorbuit. Nam sicut Apostolus dicit: Si Spiritus Christi habitat in nobis, qui suscitavit Christum a mortuis, vivificabit et mortalia corpora nostra propter inhabitantem Spiritum in nobis [97 1Kb] . Mortuus est, inquit, Apostolus, Christus propter delicta nostra, et resurrexit propter justificationem nostram [98 1Kb] . Resurrexit, sed semel et simpliciter, ut nos dupliciter resurgamus. Prima resurrectio nostra est a peccato, ut jam peccatum non dominetur in nobis. Secunda erit in corpore, cum corpus hoc mortale, animale, ignobile, terrenum et luteum configurabitur corpori claritatis Christi. De prima resurrectione [Col. 0619C] scriptum est: Exsurge qui dormis, exsurge a mortuis, et illuminabit te Christus [99 1Kb] . Prima quidem desiderabilis est; sed desiderabilior est secunda, in qua dabitur duplex stola. Ideo Propheta dicit: Sitivit in te anima mea, quam multipliciter tibi caro mea [100 1Kb] ! Verbum Joannis est: Beatus et sanctus est qui habet partem in resurrectione prima [1 1Kb] . Ille qui dicit: Ego sum resurrectio et vita [2 1Kb] , hodie resurgens a mortuis nos erigit in spem vitae et certam exspectationem gloriae filiorum Dei. Exsultabo igitur, quia haec est dies in qua exsultare praecipimur. Haec est, inquit, dies quam fecit Dominus, exsultemus et laetemur in ea [3 1Kb] . Eram nudiustertius tristitia et moerore confectus; et aspiciens Christum mortuum, eram quodam desperationis frigore congelatus, [Col. 0619D] et quodammodo mortuus; sed recaluit cor meum intra me. Et audito quia resurrexit Dominus, cor meum et caro mea exsultaverunt in Dominum vivum [4 1Kb] : quem prius plangebam crucifixum et mortuum.

Exsultemus ergo in Deo Jesu nostro, nec obdormiamus in morte. Nimis enim mortuus est somnoque lethali sepultus qui non vigilat orto jam sole: oculos enim peccati sopore gravatos reverberat [Col. 0620A] sol novus resurgens ab inferis. Haec est dies, quae non vesperascit, quia non occidet ultra sol ejus. Hic est qui nobis diem aeternitatis reserat, qui ideo semel occidit, ut semel super occasum ascendat, et ut oriatur in cordibus nostris, nec sit qui se a calore ejus abscondat. Calor siquidem desiderii et amoris sui, qui sanctorum corda Christus illuminando vehementer accendit, eos vigilare et excubare ad imperium suum facit; et tales sunt qui inveniunt eum. Ego enim diligentes me diligo: et qui mane vigilaverint ad me, invenient me [5 1Kb] . Maria Magdalena invenit Jesum, quia ut inveniret excubabat ad monumentum, cum adhuc tenebrae essent [6 1Kb] . Nonne merito illi conveniunt verba illa prophetae: Anima mea desideravit te in nocte, sed et spes et [Col. 0620B] mens in praecordiis meis de mane vigilavit ad te [7 1Kb] . Et illud: Deus Deus meus, ad te de luce vigilo [8 1Kb] . Qui vigilanter et sollicite quaerunt Dominum, dum adhuc tenebrae sunt, invento Domino dicent in jubilo cordis: Deus Dominus, et illuxit nobis [9 1Kb] . Repleti sumus mane misericordia; exsultavimus et delectati sumus [10 1Kb] . Procul dubio exsultabant et delectabantur se invenisse Dominum qui dicebant: Nonne cor nostrum ardens erat in nobis, cum loqueretur et aperiret nobis Scripturas [11 1Kb] ? Invenerat illos Christus igne fidei destitutos; invenerat eos quasi carbones desolatorios fumantes potius quam flammantes. Nonne fumus erat quod dicebant: Et nos sperabamus quia ipse esset redempturus Israel [12 1Kb] . Verumtamen [Col. 0620C] ille qui venit illum mittere in terram, et voluit ut arderet, cor ardens faciebat in istis, et quasi gestans lumen in manibus suis, eis aliquantulum innotescere permittit, dum eum cognoscunt in fractione panis, et statim ab eorum oculis evanescit. Sunt aliqui vestrum quibus frequenter accidit, quia, dum ad mensam altaris accedunt, ad sepulcrum Christi cum Maria Magdalena Christum desiderio ac devotione inveniunt tenentes pedes ejus; sed quia in corde eorum nondum plene ascendit, eum tangere non praesumunt. Saepe etiam accidit vobis, dum de loco ad locum procedebatis: cor vestrum erat ardens in vobis de Jesu cum loqueretur, et aperiret vobis Scripturas. Scripturas enim quae prius obscurae fuerant in legendo, vobis [Col. 0620D] ex inopinato saepe Christus revelavit. Sic occurrit et aperit se Christus his qui diligunt eum, et qui de ejus resurrectione laetantur. Et hoc est fortasse quod Isaias dicit: Occurristi laetanti et facienti justitiam, in viis tuis recordabuntur tui [13 1Kb] . Ideo et non ambulemus in via mandatorum Dei, et in viis justitiae delectemur. Hodie namque Dominus ambulantibus in via gloriam suae resurrectionis aperuit, et nos hodie ambulemus, et cantemus in viis Domini, [Col. 0621A] quoniam magna est gloria Domini [14 1Kb] . Gloriam dico quam nobis communicare dignetur, qui hodie de mortis ignominia in gloriam resurrexit, Christus Jesus! Cui sit benedictio et claritas et gratiarum actio in saecula saeculorum! Amen.



SERMO XXI. IN EADEM RESURRECTIONE.

Dignus est agnus qui occisus est aperire librum, et solvere septem signacula ejus [15 1Kb] .

Flebat Joannes in Apocalypsi, quia non inveniebat qui solveret septem signacula signati libri. Cum enim Joannes Baptista, qui major erat inter natos mulierum [16 1Kb] , jam se publice judicasset indignum solvere corrigiam calceamenti [17 1Kb] : perinde erat ac [Col. 0621B] si diceret: Non sum dignus solvere signaculum libri. Nihil est aliud signaculum libri quam ligatura calceamenti. Unus autem de senioribus dixit ei: Ne fleveris. Dignus est Agnus, qui occisus est, accipere librum, et solvere septem signacula ejus. Hic est liber involutus, sicut in propheta legitur [18 1Kb] , scriptus digito Dei, in pergamento uteri virginalis. Liber iste in quo legunt angeli delectationes aeternas. Septem fuerunt hujus libri signacula. Deus enim gloriam suae majestatis in carne abscondens, pretium nostrae redemptionis quasi in sacculo consignavit. Nonne saccus fuit carnis mortalis assumptio? Posuisti, inquit, vestimentum meum cilicium [19 1Kb] , Et iterum: Conscidisti saccum meum et circumdedisti [Col. 0621C] me laetitia [20 1Kb] . In hoc sacculo attulit species pretiosas, veniam peccatorum, profectum virtutum, praemium meritorum. Hunc saccum texuit divina sapientia novem mensibus: nam de illa legitur: Manum suam misit ad fortia et digiti ejus apprehenderunt fusum [21 1Kb] . Hunc saccum in Jordane lavit, in passione torsit, in cruce siccavit. Humanitas Christi vocatur liber, quia in eo est scientia vitae et disciplinae. Vocatur saccus, quia in eo absconditus et signatus thesaurus vitae aeternae. Fuit ergo vivum signaculum, ut non posset ejus divinitas comprehendi, dispensatio Virginis, corporis infirmitas, circumcisio, fuga in Aegyptum, fames in deserto, humilitas crucis, sepultura. Quae licet sit ultimum [Col. 0621D] signaculum, multum tamen clausit et abscondit de gloria divinae majestatis. Haec omnia Christus hodie solvit, non rupit; nam omnibus quae ad dispensationem carnis assumptae pertinebant, obedienter impletis, hodie de miseria humanitatis resurgit in gloriam deitatis. Opportebat siquidem Christum pati, et resurgere a mortuis, et sic intrare in gloriam suam [22 1Kb] . Suam dico, imo et nostram. Non enim per aliud ostium intrabit caput, et per aliud membra. Volo, inquit, ut ubi ego sum, illic sit et minister meus [23 1Kb] . Ex quo dicit, volo, securus sum, quod pro voluntate labiorum ejus non defraudat eum Pater.

[Col. 0622A] Suae igitur resurrectionis gloriam communicabit nobis. Sicut enim propter justificationem nostram mortuus est, ita resurrexit propter nostram glorificationem. Christus semel mortuus, semel resurrexit. Nos autem qui mortui sumus, anima et corpore duplici indigemus resurrectione. Et beatus qui habebit partem in resurrectione prima [24 1Kb] . Prima resurrectio est partim in corpore, partim in anima: secunda perfecta est in utroque. Cum autem venerit [25 1Kb] quod perfectum est, tunc evacuabitur quod ex parte est. Tunc enim reformabitur corpus humilitatis nostrae, quod modo deformatum est; tunc, inquam, reformabitur corpus claritatis suae. Prima specialiter est animae, secunda corporis. Propheta utramque desiderans, sed plus resurrectionem carnis quam animae (nam in [Col. 0622B] illa est perfectio gloriae), dicit: Sitivit in te anima mea quoniam multipliciter tibi (quod multum placuit tibi) caro mea [26 1Kb] . Prima resurrectio significatur ibi: Veniet hora, et nunc est: quando veniet, audient Filii Dei: et qui audierint, vivent. [27 1Kb] Quasi diceret: Qui modo mortui sunt Christo, et vivunt mundo, audient verbum Evangelii; et credendo et bene operando, suscitabuntur a morte peccati. De secunda habes: Venit hora, quando mortui qui in monumentis sunt, audient vocem Filii Dei [28 1Kb] . Quod siquidem erit in voce archangeli in novissima tuba, quando Christus ad judicium veniet, dabitque voci suae vocem virtutis. Mali tunc resurgent in resurrectionem judicii. Boni vero qui per primam resurrectionem, [Col. 0622C] judicaverunt et justificaverunt se, resurgent in resurrectionem vitae. Justi nunc judicant se: et sic resurgunt a morte animae per justificationem. Impii non timentes terribile judicium, adhuc in immunditiis suis jacent. Sicut scriptum est, quia non resurgent impii in judicio, neque peccatores in consilio justorum [29 1Kb] . Et quod est consilium justorum? Verbum Prophetae est: Consilium meum justificationes tuae [30 1Kb] . Si nosmetipsos dijudicaremus, non utique judicaremur. Cum autem judicamur, a Domino corripimur [31 1Kb] . Ita ut non absque ejus cura in hoc mundo damnemur. Ex hac clausula patet quia correctio alia est voluntaria, alia divina. Voluntaria consistit in jejunio et fletu, et planctu, [Col. 0622D] in vigiliis, et disciplinis, in humilitate obedientiae, et observantia disciplinae. Aliam diffinirem: sed hic labor est ante me. Percutit et flagellat Dominus, nunc blande et misericorditer: nunc juste et intolerabiliter: O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus! Quis enim novit sensum Domini; aut quis consiliarius ejus fuit? [32 1Kb] Judicia Domini abyssus multa [33 1Kb] , quia in eis obscuritas et profunditas in infinita. Quis posset comprehendere causam cur Jacob elegerit Dominus, et Esau reprobaverit? Unde hoc quod Judaei a Christo vocati, [Col. 0623A] eum quidem non sunt secuti, sed persecuti? Tyrii autem et Sidonii vocati quidem non sunt, et tamen eum secuti sunt. Semen bonum jecit in terram malam, ubi praenoverat semen conculcandum et suffocandum. Et e diverso de terra sterili fructum collegit centuplum. Unus pro Christi amore se jejuniis, vigiliis, disciplinis a pueritia usque in senectutem continue maceravit: et subito in peccato mortali deprehensus et mortuus, sententiam perpetuae damantionis incurrit. Est alius, qui omni concupiscentiae satisfaciens, et se ad omnia desideria effundens inimicus Dei et contemptor animae suae, postquam in stercore suo computruit, tandem vas electionis conficitur, aliisque sanctitatis exemplum et vivendi forma proponitur. Licet judicia [Col. 0623B] Dei justa sint, tamen abscondita est nobis eorum justitia; et ipse tam mirabiliter quam ineffabiliter, tanquam circumspectus et prudens medicus, infirmitatem quandoque vertit in medicinam. Vidimus enim aliquos qui cum essent pigri et tardi in via mandatorum Dei, et quasi retrogradi, dispensante prudentia illius magni medici, multiplicati sunt infirmitates eorum, postea acceleraverunt [34 1Kb] . Quia ergo viae illius exaltatae sunt a viis nostris, et cogitationes ejus a cogitationibus nostris, jactemus cogitationes nostras in eum; ut sit in eo conditus spiritus noster. Nam qui adhaeret Deo, unus Spiritus est cum eo [35 1Kb] . Nemo timeat se deserere, et Christo committere; sciat quia is cui credit, potens est depositum ejus [Col. 0623C] servare, et cum augmento restituere. Ipse est qui recipit fractum, et restituit integrum, reformans diminutum in plenum, humilem in sublimem, corruptum in incorruptibilem, temporalem in aeternum, terrenum in coelestem, miserum in beatum. Timeo judicium ejus, et propter iniquitatem meam ejus justitiam reformido. Cum sit tamen justus et misericors, ejus misericordia superexaltatur judicio. Ideoque ejus misericordiae nos universi et singuli commendemus, orantes, ut qui pro nobis judicari sustinuit, in die tremendi judicii nos in sinu misericordiae suae recipiat, et participes aeternae resurrectionis efficiat Christus Jesus, cui est honor et gloria in saecula saeculorum. Amen.



SERMO XXII.

DOMINICA IN ALBIS.---De tribus testimoniis. Omne quod natum est ex Deo, vincit mundum [36 1Kb] .
[Col. 0623D]

Postquam Filius Dei factus est filius hominis, et habitu inventus ut homo, merito praesumit homo de divina generatione, nec abhorret Deus eorum fieri Pater quorum Christus factus est frater. Adoptione siquidem filii Dei sumus; sicut Joannes cujus verba [Col. 0624A] haec sunt dicit: Quotquot, inquit, receperunt eum, dedit eis potestatem filios Dei fieri [37 1Kb] . Pugna est inter nos et mundum: Nam sicut mundus odit Christum, sic odit et eos qui Christi sunt. Nolite, ait, mirari, si odit vos mundus: scitote quia me priorem odio habuit [38 1Kb] . Confidenter ergo credendum est quod qui ex Deo sunt nati Dei sunt, et vincunt mundum. Nam ipse dicit: Confidite, quia ego vici mundum [39 1Kb] . Adoptamur quidem a Deo, ut sit primogenitus in multis fratribus, ut sicut mundum vicit, et nos vincamus, ut sit argumentum coelestis generationis victoria tentationis. Conformes facti imagini Dei per adoptionem mundum vincimus, sicut ille qui Filius est per naturam. Nam de sanctis scriptum est: Sancti per fidem vicerunt regna [40 1Kb] . Sane ex [Col. 0624B] fide est vita et victoria. Justus, inquit, ex fide vivit [41 1Kb] . Petrus pastor ovium Christi loquens de diabolo tanquam de leone rugiente: Resistite, inquit, ei fortes in fide [42 1Kb] . Vide quomodo sibi concinunt testimonia Scripturarum. Paulus dicit sanctos fide vicisse regna. Petrus principi mundi resistendum in fide. Joannes: Haec est, inquit, victoria quae vincit mundum, fides nostra. Sequitur: Quis est qui vincit mundum, nisi qui credit quoniam Jesus est Filius Dei? Nonne mundus universus hoc credit? Nonne daemones credunt et contremiscunt [43 1Kb] ? Sed non est fides in eo qui fatetur se nosse Dominum, factis autem negat. Fides enim sine operibus mortua est [44 1Kb] : nec intelligenda est fides, nisi sit in cordibus [Col. 0624C] nostris per eum qui vita nostra est. De quo dicitur: Cum autem Christus apparuerit vita nostra, tunc et nos apparebimus cum ipso in gloria [45 1Kb] . Sequitur: Hic est qui venit per aquam et sanguinem Jesus Christus: et adhuc viam supereminentiorem ostendens: Spiritus est, inquit, qui testificatur, quoniam Jesus est Filius Dei. Moyses venit in aqua, a qua et nomen accepit. Sed hic est plus quam Moyses, qui non venit in aqua tantum, sed in aqua et sanguine. Perhibet Joannes sanguinem et aquam de Christi latere profluxisse [46 1Kb] . Tertium dat testimonium, spiritus veritatis, in aqua baptismatis, in sanguine martyrum; in spiritu intellige charitatem, quae diffusa est in cordibus nostris per Spiritum sanctum qui datus est nobis [47 1Kb] . Licet quis baptismo vel martyrio vincat [Col. 0624D] mundum, nisi charitatem habeat, nil est. Haec tria testimonia eredibilia facta sunt nimis [47* 1Kb] ; et beneficio charitatis, quae omnia ad unitatem redigit, et non solum tria, sed omnia unum facit. Haec tria, inquit, unum sunt, quia sicut per charitatem Christus est omnia in omnibus, ita per charitatem omnia in Christo unum sunt.

Et notandum, antequam loquatur de tribus testimoniis, quae sunt in coelo, praemittit et dicit: Tres [Col. 0625A] sunt qui testimonium dant in terra, Spiritus, aqua, et sanguis: et tres unum sunt [48 1Kb] . Ut ergo singula suo ordine prosequamur: Pater dat testimonium in coelo, qui olim loquens patribus in prophetis, novissime locutus est nobis in Filio suo [48* 1Kb] . Pater testimonium dat, cum Filium suum revelat nobis. De hac revelatione dicit Paulus: Qui me segregavit ab utero matris meae, et vocavit per gratiam suam, ut revelaret Filium suum in me [49 1Kb] . De hac ipsa revelatione loquens ad Petrum Dominus ait: Beatus es, Simon Bar-Jona; quia caro et sanguis non revelavit tibi, sed Pater meus qui est in coelis [50 1Kb] . Dat testimonium Pater, cum, Jesu baptizato et ascendente de aqua, aperti sunt coeli, et vox de coelis audita est dicens: Hic est Filius meus dilectus, in quo mihi complacui [Col. 0625B] [51 1Kb] . Et in transfiguratione: Hic est Filius meus dilectus, in quo mihi bene complacui [52 1Kb] . De hac voce Petrus in canonica Epistola dicit: Voce delapsa ad eum hujuscemodi a magnifica gloria: Hic est Filius meus dilectus in quo mihi complacui: ipsum audite. Et hanc vocem nos audivimus de coelo allatam, cum essemus cum ipso in monte sancto [53 1Kb] . In Evangelio Joannis de Patris testimonio Christus dicit: Qui me misit Pater, ipse testimonium perhibuit de me [54 1Kb] . Et Joannes in canonica Epistola dicit: Si testimonium, inquit, hominum accipimus, testimonium Dei majus est. Et hoc est testimonium Dei quod majus est, quoniam testificatus est de Filio suo [54* 1Kb] : Perhibet Filius testimonium, dum signis et operibus quis esset [Col. 0625C] ostendit. Et cum diceret: Ego sum lux mundi [55 1Kb] , dicentibus Pharisaeis: Tu de te ipso testimonium perhibes; testimonium tuum non est verum, respondit et dixit: Et si ego testimonium perhibeo de me ipso, testimonium meum verum est, quia scio unde venio, et quo vado [56 1Kb] . Et item: In lege vestra scriptum est: Quia duorum testimonium verum est. Ego sum qui testimonium perhibeo de me ipso, et testimonium perhibet de me, qui me misit, Pater [57 1Kb] . Item: Est Pater meus qui glorificat me, quem, vos dicitis quia Deus noster est, et non cognovistis eum [58 1Kb] . Quod autem dicit: Si ego testimonium perhibeo de me, testimonium meum non est verum, subintellige, sine testimonio Patris. Unde statim subjungit: Alius est qui testimonium perhibet de me. Testimonium [Col. 0625D] dat Filius in monte veritatem non negando. Unde Paulus in prima Epistola ad Timotheum: Praecipio tibi coram Deo, qui vivificat omnia, et Christo Jesu, qui testimonium reddidit sub Pontio Pilato bonam confessionem, ut serves mandatum sine macula irreprehensibile [59 1Kb] . Dat testimonium Filius resurgendo, et post resurrectionem se in multis argumentis manifestando; perhibuit testimonium ascendendo in conspectu eorum, cum quibus erat conversatus. [Col. 0626A] Sicut scriptum est: Et videntibus illis, elevatus est, etc. [60 1Kb] : Reddidit et testimonium suum Spiritus sanctus a diebus antiquis, quando ferebatur super aquas, eas tunc sanctificans; ut nos postea sanctificaret in eis. Testimonium reddebat prophetas inspirans, futura praenuntians, viamque sanctorum, quae nondum fuerat propalata demonstrans. Sed et tempore visitationis nostrae Deus testimonium perhibet, cum beatam Virginem superveniens visitat et fecundat, dum linguas igneas dispergit, dum in unitate fidei et in unius Dei praeconium linguas unit.

Dant ergo testimonium Pater, Verbum, et Spiritus sanctus. Et hi tres unum sunt [60* 1Kb] . Unum unius essentiae natura uniusque contestationis concordia. [Col. 0626B] Tres autem sunt qui testimonium dant in terra: spiritus, aqua, et sanguis. Juxta opinionem acutius videntium, omnis qui spiritualiter vivit, spiritus appellatur. Sicut Paulus in prima Epistola ad Corinthios inquit: Qui adhaeret Deo unus spiritus est cum illo [61 1Kb] . Et Joannes in Epistola sua: Nolite omni spiritui credere; sed probate spiritus si ex Deo sint, quoniam multi pseudoprophetae exierunt in mundum. In hoc cognoscitur spiritus Dei. Omnis spiritus qui confitetur Jesum Christum venisse in carne ex Deo est: et omnis spiritus qui solvit Jesum ex Deo non est [62 1Kb] . Ille autem solvit Jesum qui verbis confitetur et operibus negat ipsum. Aqua perhibet testimonium, cum quis post baptismum spiritualiter vivens, servat innocentiam [Col. 0626C] quam in regeneratione suscepit, vel post baptismum lapsus, aqua poenitentiali se abluit. Iste testatur et sanctificatur; quoniam Christus est veritas. Sed et Christum sanguis martyrum publice confitetur. Sic ergo spiritus justorum, aqua poenitentium, sanguis martyrum testimonium dant in terra Christum esse veritatem, una voce et una confessione clamantia. Ipsi etiam daemones, velint nolint, testimonium reddunt Christo. Clamant enim in Matthaeo et dicunt: Quid nobis et tibi, Jesu Fili Dei? Venisti huc ante tempus torquere nos [63 1Kb] . Et in Marco clamant immundi spiritus: Tu es Filius Dei [64 1Kb] . Et vehementer Dominus comminabatur eis, ne manifestarent illum. Et item in eodem Marco alius daemon: Quid mihi et tibi, Fili Dei altissimi? Adjuro [Col. 0626D] te per Deum ne me torqueas [65 1Kb] . Et in Luca: Exibant daemonia a multis clamantia et dicentia: Quid nobis et tibi est, Jesu Nazarene? scimus quia tu es Filius Dei. Et increpatus non sinebat eos loqui, quia sciebant ipsum esse Christum [66 1Kb] . In Actibus etiam apostolorum cum septem filii Scevae principis tentando nomen Jesu super daemoniacos invocarent, et dicerent singuli: Adjuro vos per Jesum quem Paulus praedicat, immundus spiritus dixit eis: Jesum novi [Col. 0627A] et Paulum scio: vos autem qui estis? [67 1Kb] Ecce daemones reddentes testimonium Christo, non solum Paulum, sed Christum se scire profitentur. Nos autem Christiani nominis professores fidem quam profitemur verbis, operibus diffitemur. Qui per fidem mundum vincere debebamus, per infidelitatem a mundo vincimur. Et quid putas facturus est Judex ille terribilis in die tremendi judicii, cum viderit nos qui per baptismum ex Deo nati sumus, degenerantes a Patre nostro? Nonne dicturus est nobis: Vos ex patre diabolo estis [68 1Kb] ? Nonne dicturus est: Ite, maledicti, in ignem aeternum, qui paratus est diabolo et diabolis sive filiis ejus [69 1Kb] ? Caveamus ergo, fratres, ab hac auditione mala. Vincamus mundum, ne vincamur ab eo. Redeamus ad Christum [Col. 0627B] per poenitentiam in fide et veritate, ut quos sibi adoptavit in filios, faciat participes et haeredes vitae aeternae Christus Jesus, cui est honor et gloria in saecula saeculorum. Amen.



SERMO XXIII. IN ASCENSIONE DOMINI.

Videntibus illis elevatus est, et nubes suscepit eum ab oculis eorum [70 1Kb] .

Hodie factum est germen Domini in magnificentia et gloria, et fructus terrae sublimis, fructus terrae fructus est uteri virginalis. Hodie impletum est verbum illud quod praedixerat Dominus per Prophetam: Nunc exsurgam [71 1Kb] , et nunc sublimabor. Exsurgam a mortuis, sublimabor in coelum [72 1Kb] . Hodie [Col. 0627C] consummatur et perfecte clauditur tua inconsutilis tunica, Christe Jesu, id est integritas fidei Christianae, quia post praedicationem, post tentationes, post miracula, post laborem, post mortem et ignominiam crucis, post gloriam resurrectionis, postquam operatus fuisti salutem in medio terrae [73 1Kb] , tandem ostendisti te Deum et Dominum coeli, ponens nubem ascensum tuum, et ambulans super pennas ventorum [74 1Kb] . Caro itura ad Patrem, quae non erat a Patre prius, per gloriam resurrectionis omnem infirmitatem exuit. Accinxit se potentia amicta lumine sicut vestimento [75 1Kb] . Decebat enim ut Filius hominis, impleta obedientia propter quam venit, se in ornatu plenioris gloriae paternis aspectibus [Col. 0627D] praesentaret. Hoc Daniel quandoque praesenserat dicens: Aspiciebam in visione noctis, et ecce Filius hominis veniebat in nubibus coeli: usque ad Antiquum dierum pervenit, qui dedit ei potestatem et honorem et regnum ejus quod non corrumpetur [76 1Kb] . Caro Christi prius mole nostrae mortalitatis aggravata, postquam gloria et honore coronata est, postquam decorem et fortitudinem induit, coelos potenter ascendit. Descendit in carnem, ut carnales in carne doceret, ut eos de carne transferret ad [Col. 0628A] spiritum. Unde et Apostolus dicit, innuens glorificationem carnis: Et si cognovimus Christum secundum carnem; sed jam non novimus [77 1Kb] , quod aeris et coeli Dominus per aerem libere et potestative ascendit, qui de aere ejecerat principem hujus mundi, et aerias potestates suae cruci affixerat. Nemo ascendit in coelum, nisi qui de coelo descendit [78 1Kb] . Ideo enim descendit ut ascenderet, et ut secum ascendendo nos traheret. Cum exaltatus, inquit, fuero a terra, omnia traham ad meipsum [79 1Kb] . Deus immensus erat, neque crescere, neque ascendere poterat. Ut ergo cresceret, minoratus est paulo minus ab angelis. Ideo autem ascendit, ut in sua ascensione angelicam transcenderet dignitatem. Apparuit quidem humanitas et benignitas Christi in [Col. 0628B] nativitate ipsius, apparuit potentia et gloria ipsius in resurrectione ejusdem. Sed in ejus ascensione praecipue nobis gaudendum est: in qua nobis aperta est via vitae, roborata est fides, firmata est fiducia nostra, ut illuc eamus quo transiit caput nostrum, sine membris suis caput esse non potest. Volo, inquit, Pater ut ubi ego sum, illic sit et minister meus [80 1Kb] . Ob reverentiam suam exauditus est filius, et voluntate labiorum suorum non fraudavit eum Pater. Ubique nobis ministrat, ubique salutis nostrae negotium benigne procurat. Vado, inquit, parare vobis locum; et si abiero, iterum veniam ad vos, et assumam vos ad me ipsum [81 1Kb] . Ubi enim corpus, ibi aquilae congregabuntur [82 1Kb] . Verbum Christi [Col. 0628C] est: Nemo venit ad me, nisi Pater meus traxerit eum [83 1Kb] : sed et nemo venit ad Patrem, nisi traxerit eum Filius.

Resurrectionem Christi probat ejus ascensio: et inde nobis potentissime gaudendum est, quia per unam firmatur alterius fides. Quis enim crederet resurrectionem, nisi eam probasset ascensio? In multis argumentis apparuit post resurrectionem: sed validissimum argumentum resurrectionis fuit ascensio. Nunquam caro Christi in coelum ascendere potuisset, nisi eam virtus resurrectionis glorificasset, atque illam ab omni mortalitatis onere immunem et liberam reddidisset. In resurrectione quatuor conferuntur, subtilitas, agilitas, claritas et [Col. 0628D] immortalitas. Subtilitatem exhibuit Christus, ubi clausis januis ad discipulos intravit [84 1Kb] ; agilitatem, ubi super aquas pedibus ambulavit [85 1Kb] ; claritatem, ubi in monte Thabor facies ejus sicut sol resplenduit [86 1Kb] ; immortalitatem, cum mortuus a mortuis resurrexit [87 1Kb] . Ista quatuor simul in se demonstrat, dum ad Patrem redit, dum ad coelos adeo potestative ascendit. Hodie elevatus est sol, et luna stetit in ordine suo, quia Christo hodie ascendente, luna, id est Ecclesia secundum ordinem Dei in sanctitate [Col. 0629A] et religione firmata est. Omnes antiqui ad inferos descendebant, descendit Christus ad nos, et docuit vias innocentiae et munditiae, ut per ipsum et ad ipsum omnes qui vixerint munde, innocenter ascendant. Verbum Prophetae est: Quis ascendet in montem Domini: aut quis stabit in loco sancto ejus? Innocens manibus et mundo corde [88 1Kb] . Secundum diversitatem meritorum, est et diversitas praemiorum his qui ascendunt in montem Domini, et in tabernaculum Dei nostri. Verbum Christi est: In domo Patris mei mansiones multae sunt [89 1Kb] . Nam et in arca Domini mansiunculae erant et tristega. Exoneremus, quaeso, fratres, corda nostra ad Deum cum manibus, imaginemur et formemus in cordibus nostris celsitudinem throni, thronum Dei et Agni, [Col. 0629B] ministerium assistentium angelorum, hominum, patriarcharum, prophetarum cuneos, senatum apostolorum, martyrum choros, coronas virginum. Haec omnia formantes desiderio aspiremus cum eo, qui circuibat immolans in tabernaculo Domini hostiam vociferationis cantans et psalmum dicens: Quam dilecta tabernacula tua, Domine virtutum, concupiscit et deficit anima mea in atria Domini [90 1Kb] . Si apud Christum thesaurus noster est, sicut Apostolus dicit: Scio cui credidi et certus sum, quia potens est depositum meum servare in illum diem [91 1Kb] : sit ibi cor nostrum, ubi est thesaurus noster. Disponamus ascensiones in corde nostro, et si non possumus corporaliter ascendere, saltem recordatione et desiderio [Col. 0629C] coelestium spiritualiter ascendamus, sicut ille qui dicit: Haec recordatus sum et effudi in me animam meam, quoniam transibo in locum tabernaculi usque ad domum Dei [92 1Kb] . Et: Memor fui Dei et delectatus sum, exercitatus sum, et defecit spiritus meus [93 1Kb] . Quid est quod dicit, concupiscit anima mea? Et iterum: Memor fui Dei et delectatus sum, et defecit spiritus meus? Quia in hac vita mortali aut potius in hac morte vitali comprehendere, aut cogitare non sufficimus gloriam illam, quam nec oculus vidit, nec auris audivit, nec in cor hominis ascendit quae, Deus, praeparasti diligentibus te [94 1Kb] . Porro cum reformaverit Deus corpus humilitatis nostrae configuratum corpori claritatis suae [95 1Kb] , tunc omnia implebit in nobis, qui omnia fecit pro nobis. Et hoc est [Col. 0629D] quod Apostolus ait: Christus qui descendit, ipse est qui ascendit, ut adimpleret omnia [96 1Kb] quae adimplere voluit: nativitatem scilicet, resurrectionem, ascensionem, ut renascentes a peccato, resurgentes a morte animae resurgamus de virtute ad virtutem, donec videatur Deus deorum in Sion. Benedictionem dabit legislator [97 1Kb] , cum implebit omne animal benedictione [98 1Kb] , cum dicet: Venite, benedicti Patris mei, percipite regnum Dei, quod vobis paratum est ab origine mundi [99 1Kb] . Christus a schola illa discipulorum [Col. 0630A] suorum corporaliter recessurus ad tempus, quasdam primitias eis benedictionis aeternae largitur, sicut scriptum est: Et benedicens eis ferebatur in coelum, ut omnia impleret benedictionibus suis: omnia opera sua in benedictione complevit, qui est benedictus in saecula Christus Jesus Dominus Deus noster. Amen.



SERMO XXIV. IN DIE PENTECOSTES.

Charitas Dei diffusa est in cordibus nostris, per Spiritum sanctum, qui datus est nobis [100 1Kb] .

Filius Dei prius legatione sua functus est, veniens ad nos, veniens quaerere et salvare quod perierat. Nunc autem Spiritus sanctus fungitur ad nos legatione sua, ut nos in salute confirmet. Datus est [Col. 0630B] nobis Filius, datus est et nobis Spiritus sanctus. Quod datus sit Filius, testatur Isaias: Puer, inquit, natus est nobis, et Filius datus est nobis [1 1Kb] . Quod datus sit nobis Spiritus sanctus, testatur Apostolus: Gratia, inquit, diffusa est in cordibus nostris per Spiritum sanctum, qui datus est nobis. Dedit itaque Deus nobis Filium, dedit et Spiritum sanctum. Et quid ei remansit? Si auderem dicere, nimis et plus quam nimis prodigus est sui Dominus Deus. O quam magnificus et vivificus! O quam mirabilis es, Deus, in donis tuis. Domine, quid est homo quod magnificas eum? quid est homo quod memor es ejus, aut filius hominis quia visitas eum [1* 1Kb] ? Vere visitas; nam ad ejus visitationem et consolationem [Col. 0630C] modo mittis Filium; modo Spiritum sanctum, te ipsum reservans ei ad habendum, ad possidendum, et aeternaliter perfruendum. Misisti nobis, Domine, Filium tuum non ad dominandum, sed ad serviendum. Veni, inquit, non ministrari, sed ministrare [2 1Kb] , sed ut salva dignitate tua et Filii tui loquar, venit Filius tuus ut sordes nostras purgaret, ut tanquam servus abjectus et vilis manibus suis sordes nostras ablueret. Non abhorreat, quaeso, Christianus haec verba. Nam quae stercora, quae cloacae, quae putredo cadaverum, quis sanguis menstruatae, aut quis vomitus oanis immundior est quam conscientia peccatoris? Isaias ait: Os meum repletum est vomitu sordium [3 1Kb] . Sane de corde impii quasi de coenoso lacu et scatenti putredine immundae cogitationes [Col. 0630D] exhalant, et peccatorum abominationes horrendae scaturiunt. Nonne fetent iniquitates nostrae coram quo immundae etiam sunt justitiae nostrae? Si mihi non creditis, audite Isaiam: Omnes, inquit, justitiae nostrae sicut pannus menstruatae. [4 1Kb] Ut ego verbo Apostoli utar: Christus purgationem peccatorum faciens lavit nos ab immunditiis nostris in sanguine suo [5 1Kb] . Quia verbo Filius nostram operatus est salutem in medio terrae [6 1Kb] , et jam ad Patrem ascenderat, necessarium erat ut mitteretur Spiritus sanctus ut [Col. 0631A] confirmaret quod operatus fuerat a templo suo quod est in Jerusalem [7 1Kb] , quia fides inde habuit initium et processum.

Erant siquidem adhuc teneri et parvuli filii adoptionis, quos Christus in carne sua verbo vitae genuerat, ut essent aliquod initium creaturae ejus [8 1Kb] . Ecclesia militans in terris, adhuc tenera et novella plantatio erat. Unde sponsa, id est Ecclesia coelestis in Canticis dicebat: Soror nostra parvula est, et ubera non habet [9 1Kb] . Adhuc apostoli erant, quibus lacte opus erat. Ideoque, mittitur Spiritus sanctus qui eos in fide ex qua justus vivit nutriat, quousque crescat in virum perfectum, donec Christus formetur in eis [10 1Kb] . Missus est Spiritus paracletus, qui interpretatur advocatus, tanquam parvulorum nutritor [Col. 0631B] et tutor, tanquam advocatus eorum in causa pupillari, ut in omni consistorio, in omni praetorio pro illis ante reges et tyrannos saeculi constanter et efficaciter allegaret. Sic enim Pater orphanorum et Judex viduarum quandoque eis praedixerat: Cum steteritis ante reges et praesides, nolite cogitare quid aut qualiter respondeatis. Dabitur enim vobis, etc. Adjungit: Non enim vos estis, qui loquimini, sed spiritus Patris vestri qui loquitur in vobis [11 1Kb] .

Jam sane adversus electos Dei super haereditate illorum, quae sui Patris sanguine rubricata eis erat, et regali privilegio confirmata, tyranni gentiles et principes Judaeorum calumniam suscitabant. Judaeus limites haereditarios decurtabat dicens; quia tantummodo [Col. 0631C] notus esset in Judaea Deus [12 1Kb] . Gentiles autem de quibus Filio suo praedixerat Deus: Postula a me, et dabo tibi gentes haereditatem tuam, et possessionem tuam terminos terrae [13 1Kb] , Christum Dei Filium et haeredem, Christianos haeredes Dei, cohaeredes autem Christi [14 1Kb] , faciebant exhaeredes. Hodie itaque venit iste legisperitus et legislator, et in manu ejus ignea lex [15 1Kb] . Venit in igne et in linguis, ut legem igneam linguae igneae loquerentur. Spiritus sanctus ignis est; amor enim ignis est. Sicut autem ignis non potest non ardere, sic Spiritus sanctus non potest non ardere, et calefacere: Nec est qui se abscondat a calore ejus [16 1Kb] . Ille magnus artifex cui ignis in Sion, et caminus ejus in Jerusalem [17 1Kb] , hoc igne probat et confirmat vasa sua, quae composuit [Col. 0631D] ad decorem domus suae. Petrus prius erat vas molle et luteum; nec reddebat sonum integrum; sonus vasis minime cocti erat in Petro, dum ad vocem ancillae Christum tertio abnegabat [18 1Kb] . Postquam vero virtute indutus est ex alto, tanquam vas perfectissime coctum reddebat sonum integrum et perfectum. Prohibentibus enim principibus sacerdotum et Romanis imperatoribus ne annuntiaret verbum Dei, pulsatus dicebat: Oportet nos magis obedire Deo quam hominibus [19 1Kb] . Ecce quomodo ignis [Col. 0632A] Spiritus sancti roboraverat Petrum. Ignis isteaccendit, confirmat, et erudit. Ignis ex communicatione non minuitur: dividens, prout vult, non minuitur: divisiones enim gratiarum sunt, divisiones ministrationum et divisiones operationum, sed haec omnia operatur unus atque idem [20 1Kb] semper immutabilis apud quem non est transmutatio, nec vicissitudinis obumbratio [21 1Kb] . Ignis iste devorat et consumit ligna, fenum, stipulam, id est peccata in nobis. Aurum vero et lapides pretiosos ardore suo probat, et probando purificat. Hic est ignis altaris, de quo legitur in Apocalypsi, quod cum angelus accepisset thuribulum aureum, et implevisset illud de igne altaris, et misisset in terram, facta sunt tonitrua, et sonitus, et voces, et fulgura [22 1Kb] . Angelus [Col. 0632B] enim magni consilii aureum thuribulum immaculatissimi corporis sui hoc igne complevit; assumptusque in coelum fecit quod praedixerat: Veni ignem mittere in terram: et quid volo nisi ut ardeat [23 1Kb] ?

Misit itaque ignem in terram et facta sunt tonitrua in comminationibus, fulgura in miraculis, pluviae in doctrinis, sonitus et voces in praedicationibus. Sic ergo factus est repente de coelo sonus. Hic est sonus de quo scriptum est: In omnem terram exivit sonus eorum [24 1Kb] . Sed unde veniebat hic sonus? de cithara Domini propter quam dicitur: Exsurge, gloria mea, exsurge, psalterium et cithara [25 1Kb] . Estne ibi aliquis sonus? imo multiplices soni. Septem ibi sunt. Octavus autem qui complet diapason beatorum [Col. 0632C] in octava est, quando per omnes vicos Jerusalem cantabitur Alleluia [26 1Kb] . Vultis audire septem chordas citharae, sive septem sonos in chordis? Magister hujus coelestis musicae per organum sancti Spiritus Isaiam, omnes has septem voces una descensione continuat dicens: Et requiescet super eum spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini [27 1Kb] . Prima chorda, id est spiritus timoris gravem sonum reddit, quia testimonio apostoli: Timor poenam habet [28 1Kb] . Secunda chorda est spiritus pietatis; cujus sonus dulcissimus est. De hoc sono dicit Sapientia: Spiritus meus super mel dulcis [29 1Kb] . Chordam timoris pietas temperat, ne desperet. Chorda scientiae sequitur: quae acuta est et pietatis chordam dirigit, [Col. 0632D] ne aberret. Sequitur chorda fortitudinis, quae quidem robusta est, et confirmat chordam scientiae, ne vacillet. Et ne fortitudo aliquid immoderantius aut intemperantius agat, apponitur chorda consilii, quae quidem subtilis est. Et ne consiliorum deliberationes in suis subtilitatibus evanescant, chorda intellectus apponitur, quae plurimum discreta est. septimum sonum reddit sapientiae chorda, quae stabilis est et longa, suavis et fortis. Sapientia enim attingit a fine usque ad finem fortiter, et disponit [Col. 0633A] omnia suaviter [30 1Kb] . Sicut autem Spiritus sanctus habet harmoniam suam, et exercet psalterium jucundum cum cithara, sic et spiritus malignus habet sonos et voces in Dei offensionem, et animae perditionem. Vis audire perditionem? Vis audire septem voces aut chordas, et octavam poenis interminabilibus et tormentis aeternis? Voces in cithara diaboli sunt confusae, discordes et raucae. Prima chorda est superbia, secunda invidia, tertia inanis gloria, quarta tristitia, quinta avaritia, sexta luxuria, septima acedia, diabolus olim citharizare incipiens: Ponam, inquit, sedem meam ab aquilone, et ero similis Altissimo [31 1Kb] . Nimis ab alto et abrupto incoepit. Ideo chordae ruptae sunt et cithara effracta est, et cathedra pestilentiae, in qua sedere proposuerat, [Col. 0633B] eversa est.

Descendit itaque hodie Spiritus sanctus in igne et in sono. In igne, ut apostoli possent alios in Christi amore accendere; in sono, ut in spiritu vehementi possent Dei magnalia praedicare. Porro non est in nobis ignis hodie, non est sonus. Ignem altaris Domini convertistis in ignem alienum, id est amorem Dei in amorem terrenum. Hic est ignis malitiae. Hic est ignis a quo devorantur Nadab et Abiu, filii Aaron [32 1Kb] . Hic est ignis quo Abimelech succendebat oppidum Thebes [33 1Kb] . Hoc igne Amalecitae succendebant Siceleg [34 1Kb] . Inimicus enim humani generis apponit assidue nobis ignem et stipulas tentationis, ut in nobis accendat et subruat domum [Col. 0633C] Dei. De hoc igne pessimo scriptum est: Supercecidit ignis, et non viderunt solem [35 1Kb] . Supercecidit ignis malitiae, et non viderunt solem justitiae. Addicti eramus obsequio Christi; nunc autem lentescimus in via ejus: imo nugis otioque vacamus. Certe otiositas inimica est animae teste Hieronymo. Peccatum Sodomorum fuit otiositas et abundantia panis [36 1Kb] . Quaeritur Aegisthus quare sit factus adulter.


In promptu causa est: desidiosus erat. OVID. De rem. amor. 161.


Cernis ut ignavum corrumpunt otia corpus,
Et capiunt vitium, ni moveantur, aquae. Ibid., De Pont. eleg. 6.

De talibus legitur: In labore hominum non sunt, et cum hominibus non flagellabuntur [37 1Kb] : imo cum daemonibus. [Col. 0633D] Electi eramus in sortem Domini, ut meditaremur in lege Domini, et delectaremur in ea, ut possemus dicere cum Propheta: Quomodo dilexi legem tuam, Domine? tota die meditatio mea est [38 1Kb] . In capite libri scriptum est de beatitudine viri qui meditatur in lege Domini die ac nocte [39 1Kb] . Scriptum est: Maledictus omnis qui facit opus Dei negligenter [40 1Kb] . Vereor ne maledictio haec illos respiciat, qui Deo serviunt negligenter et ficte. Ubi enim est fictio, non est Deus, non est Spiritus sanctus. Legitur enim quia [Col. 0634A] Spiritus sanctus disciplinae effugiet fictum [41 1Kb] . Si charitas Dei diffusa esset in nobis, lex Dei omni mundano desiderio nobis esset acceptior. Nunc autem legis Dei obliti fabulosis narrationibus occupamur, currentes ad vanitates et insanias falsas. Narraverunt, inquit, mihi fabulationes, sed non ut lex tua [42 1Kb] . Porro ex quo populus Israel coepit negligere legem Dei, et lentescere in observantia mandatorum ejus, statim datus est in manus Chusan Rasathaim, in manus Eglon, Moab et Philisthiim. Ex quo enim cessamus ab instantia divini officii, statim jugo gravium vitiorum atque tyrannidi spirituum malignorum subjicimur. Dina, filia Jacob, egreditur ut videat ludos alienigenarum: et statim a Sichem filio Hemor concupiscitur, rapitur, opprimitur, defloratur [43 1Kb] . [Col. 0634B] Sic et anima, quae de domo Domini egreditur ad illecebras hujus mundi, a spiritu maligno rapta opprimitur, oppressa polluitur. Sedet Jacob domi, et gratiam paternae benedictionis acquirit; venatur foris Esau, et cum patris benedictione primogenita sua perdit [44 1Kb] . Inveniuntur hodie clerici in plateis, non in ecclesiis. Dispersi sunt, inquit propheta, lapides sanctuarii in capite omnium platearum [45 1Kb] . Contra prohibitionem Domini vectes, quibus arca defertur, ab annulis extrahuntur. Vacemus ergo lectioni, meditationi, et orationi, sine intercessione orantes, dicit Apostolus [46 1Kb] . Et in cantico Ezechiae: Sicut pullus hirundinis sic clamabo, et meditabor ut columba [47 1Kb] . Diffundat charitatem suam in cordibus nostris charitas Deus, ut serviamus in sanctitate et [Col. 0634C] justitia coram ipso, omnibus diebus nostrae vitae [48 1Kb] . Amen.



SERMO XXV. DE EODEM FESTO.

Nunquid poteris conjungere septem micantes Pleiades? Nunquid alligabis rhinocerota loro tuo, ne frangant glebas vallium tuarum? [49 1Kb] .

Verba sunt Domini loquentis ad beatum Job, et quaerentis utrum possit sibi jungere et counire dona Spiritus septiformis, quae per septem pleiades designantur. Hunc spiritum Christus ab aeterno habuit, et homo factus eumdem sine mensura recepit, ipsumque aliis secundum mensuram donationis suae distribuit. Quod spiritum septiformem acceperit, [Col. 0634D] ostenditur verbo Isaiae qui dicit: Apprehendent septem mulieres virum unum in die illa, etc. [50 1Kb] ; et ut nos declaratio sermonum ejus illuminet plenius et instruat apertius, de Christo loquens: Requiescet, inquit, super eum spiritus sapientiae et intellectus, spiritus consilii et fortitudinis, spiritus scientiae et pietatis; et replebit eum spiritus timoris Domini [51 1Kb] . Isti sunt septem oculi super lapidem unum; septemque lucernae in candelabro aureo, sicut Zacharias commemorat [52 1Kb] . Cum Filius sit a Patre, et Spiritus [Col. 0635A] sanctus ab utroque procedat, postquam Filius officium suae legationis impleverat, decebat ut et Spiritus sanctus mitteretur. Prius siquidem dederat Christus apostolis Spiritum sanctum: quod patenter indicabat perfectio sanitatum. Sed hodie datus est ei Spiritus sanctus ad usum, ad auxilium, ad solatium, ad miraculum, ad acquisitionem gentium, ad salutem omnium populorum. Datur Spiritus sanctus, ad emundationem, ad innovationem, ad justitiam, ad exsultationem. Cor mundum crea in me, Deus: ecce cordis mundatio. Spiritum rectum innova in visceribus meis: ecce animae sanctificatio. Redde mihi laetitiam salutaris tui: et spiritu principali confirma me: ecce cordis mundatio. Spiritum rectum innova in visceribus meis: ecce innovans rectitudo. [Col. 0635B] Spiritum sanctum tuum ne auferas a me [53 1Kb] : ecce animae sanctificatio, quia templum Dei et templum daemoniorum simul esse non possumus. Mundatus et lotus postulat ut ambulet vias rectas, ne ad actus extraordinarios iterum revertatur. Innovatur corde per rectitudinem, operatur laetitia salutaris, confirmanda spiritu principali. Custodi vas tuum in sanctificatione, et habes Spiritum. Non facias proximo quod tibi non vis fieri, et habes spiritum rectum. Exhibe te coram Deo et proximo devote humilem, et habes spiritum principalem. Spiritus rectus datur in catechismo, Spiritus sanctus in baptismo, spiritus principalis in confirmatione. Quotquot ergo baptizati sumus in Christo, Christum induimus [54 1Kb] ; et [Col. 0635C] induti sumus virtute ex alto. Christus qui accepit Spiritum, non ad mensuram, dedit dona hominibus, et adhuc donare non cessat. Omnes de plenitudine ejus accepimus [55 1Kb] , nec est qui se abscondat a calore ejus [56 1Kb] . Cujus ignis in Sion et caminus ejus in Jerusalem [57 1Kb] . Hic est ignis quem Christus venit mittere in terram. Unde et in linguis igneis super discipulos suos hodie apparuit, ut legem igneam linguae igneae praedicarent. De hoc igne legitur in Apocalypsi: Cum complevisset angelus thuribulum de igne altaris, facta sunt fulgura, voces et tonitrua [58 1Kb] . De hoc igne dicit Jeremias: De excelso misit ignem in ossibus meis et erudivit. In Christo siquidem Spiritus sanctus plene et corporaliter habitavit. Ipse autem de Spiritu suo super omnes effudit. Effundam, [Col. 0635D] inquit, de spiritu meo super omnem carnem [59 1Kb] , effundit et infudit, alii plus alii minus. Verbum Apostoli est: Unicuique datur manifestatio spiritus ad utilitatem [60 1Kb] ; et: Unusquisque proprium donum habet ex Deo: alius quidem sic, alius vero sic [61 1Kb] . Et subjungit: Divisiones gratiarum sunt, et divisiones ministrationum sunt, et divisiones operationum: unus autem et idem spiritus, dividens singulis, prout vult.

[Col. 0636A] Propter has divisiones charismatum designatur Spiritus sanctus, nunc per ignem, nunc per oleum, nunc per vinum, nunc per aquam. Ignis est, quia semper ad diligendum accendit, quia semel eo accensus ardere, id est ardenter diligere non desistit. Ignem, inquit, veni mittere in terram et quid volo nisi ut ardeat [62 1Kb] ? De hoc igne dicit Moyses: Ignis semper ardebit in altari [63 1Kb] . Et Jeremias: Fuctus est in corde meo quasi ignis exaestuans, claususque in ossibus meis, et defeci non sustinens [64 1Kb] . Spiritus sanctus oleum est ratione diversarum similitudinum. Natura enim olei est quod inter omnes liquores superiorem locum semper tenet. Sic et gratia Spiritus sancti, qui abundantia suae pietatis merita supplicum excedit et vota, excellentior est omnibus [Col. 0636B] donis et omnibus bonis. Oleum medicinale est, quia dolores mitigat, sed et Spiritus sanctus vere oleum est, quia consolator est, qui consolatur nos in omni tribulatione nostra [65 1Kb] . Oleum naturam habet immiscibilem: nam et Spiritus sanctus fons est, cui non communicat alienus. Oleum aquis omnibus superfertur; nam et Spiritus sanctus ferebatur super aquas [66 1Kb] . Antequam Petrus accepisset Spiritum sanctum, erat caro ejus infirma, ad vocem ancillae timens et negans; sed postquam indutus est virtute ex alto, et unxit eum oleo Deus misericordiae suae, immutata est caro propter oleum, atque, juxta verbum Isaiae, datum est ei oleum gaudii pro luctu, et pallium laudis pro spiritu moeroris. Hoc est [Col. 0636C] oleum laetitiae, quo Christus unctus est prae participibus suis [67 1Kb] , abundanter et super effluenter infusum est oleum capiti nostro, id est Christo; unguentum vero quod erat in capite descendit non solum in barbam, sed etiam in oram vestimenti [68 1Kb] . Haec est unctio de qua Joannes in canonica Epistola loquens, ait: Unctio quam accepistis a Deo, maneat in vobis. Et non erit vobis necesse ut quis vos doceat, quia unctio ejus docebit vos de omnibus [69 1Kb] .

Habemus itaque quia Spiritus sanctus nunc per ignem, nunc per oleum designatur. Bis enim est datus Spiritus sanctus apostolis: prius ante passionem, secundo post resurrectionem. Nam et David bis unctus fuisse legitur, et in veste sacerdotali [Col. 0636D] coccus bis tinctus apponebatur. Vide quanta est ardoris materia in apostolis: non sufficit oleum infundere, nisi oleum calefiat; non sufficit ignem apponere, nisi ignis olei infusione accendatur. Hoc igne ardentes discipuli, ibant gaudentes a conspectu concilii, in tribulationibus gloriantes [70 1Kb] . Unde et vox Principis apostolorum haec erat: Si pro Christo patimini, beati [71 1Kb] . Non solum, inquit, datum est vobis ut credatis in ipsum, sed ut patiamini pro [Col. 0637A] ipso [72 1Kb] . Ut ergo reddat Spiritus sanctus testimonium spiritui nostro, hodiernam solemnitatem Spiritus sancti toto spiritu veneremur. Si enim honorem impendimus sanctis, oportet sanctificationem omnium diligentius et devotius honorare. Dulcis quaedam natura est in Deo Spiritus sanctus, benignitas Dei, charitas Dei, et ipse Deus. Charitas, inquit, Apostolus, diffusa est in cordibus nostris per Spiritum sanctum, qui datus est nobis [73 1Kb] . Spiritus sanctus se ipsum dat nobis; nec dedignatur auctorem muneris se ipsum conferre in munere suo. Sane vasa nostra mundanda et evacuanda sunt a peccato; alioquin, oleum stare necesse est. Non introibit sapientia in malevolam animam [74 1Kb] ; nec Spiritus sanctus aliquam in se recipit fictionem. Nulla est [Col. 0637B] conventio lucis ad tenebras, coeli ad coenum, balsami ad venenum, Spiritus sancti ad peccatum. Spiritus sanctus est vinum quod laetificat cor hominis [75 1Kb] , nec mittitur hoc vinum in utres veteres. Spiritus sanctus est aqua: Qui sitit, inquit, veniat et bibat. Flumina de ventre ejus fluent aquae vivae [76 1Kb] . Spiritus sanctus super mel dulcis: oremus ergo in spiritu humilitatis Spiritum sanctum, per quem hodie coeli firmati sunt, per quem hodie coeli distillaverunt a facie Dei Sinai, ut hodie immittat cordibus nostris rorem benedictionis, stillicidia spiritualium donorum, pluviamque voluntariam ad abluendum conscientias nostras; infundat oleum laetitiae et ignem sui amoris in cordibus nostris Jesus Christus, quem unxit Pater, in quo posuit unctionis et [Col. 0637C] benedictionis plenitudinem, ut de plenitudine ejus acciperemus; cui est honor et gloria in saecula saeculorum. Amen.



SERMO XXVI. IN DIE TRINITATIS.

Qui est, misit me ad vos [77 1Kb] .

Verba sunt Moysi loquentis ad populum. Nihil competentius convenit Deo quam esse, qui solus vere est, per quem solum est quidquid est. Quid tamen sit cogitari non potest. Unde et temerarium credo fari de ineffabili, de incogitabili cogitare. Testimonio Salomonis: Scrutator majestatis opprimetur a gloria [78 1Kb] . Quantumcunque studeas et labores [Col. 0637D] comprehendere quid sit Deus, tanto amplius deficis in teipso. Ascendet homo ad cor altum, et exaltabitur Deus [79 1Kb] : humana conditio semper appetit alta sapere. Sic fecerunt de quibus Apostolus dicit: Evanuerunt in cogitationibus suis [80 1Kb] . Non enim caro et sanguis potest hanc scientiam revelare; sed Filius Dei potest cui voluerit revelare. Quaeramus igitur ab eo dicentes: Rabbi, ubi habitas: Domine, ostende nobis Patrem [81 1Kb] . Ipse autem cum sit in accubitu suo, respondebit et dicet: Veni, et vide: [Col. 0638A] nescis quia ego in Patre et Pater in me est [82 1Kb] ? Expedit nobis Dei notitiam implorare, non per nos, sed per eum qui est Dei virtus et Dei sapientia, ne vaga et temeraria libertate inania meditemur. Deus si quidem simplex est, purus est, integer et perfectus, constans sibi, nil trahens sibi de temporibus aut de locis, nil habens quod in numerum transeat, nihil habens quod ab aeterna immutabilitate recedat: magnus est, et magnitudinis ejus non est finis [83 1Kb] . Inaestimabilis est, et incomprehensibilis est, et incogitabilis, quia non habet aeternitas initium, nec infinitas terminum, nec immensitas modum. Si cogitamus eum, cogitamus non sicut est, sed ex parte, sicut cogitare sufficimus, qui a cogitatione deficimus. Intelligendus est sine forma visibili, sine [Col. 0638B] specie corporali, sine compositione partium, sine distinctione membrorum: omnino liber a lege temporis, ab omni mutabilitate et conditione quietis. Creatorem per creaturas quali modo possumus invenire. Omnia enim opera Dei subtiliter attendantur, quasi quaedam verba et signa, quasi quaedam certa documenta sint, quae gloriam de nobis enarrant, atque in rerum ordinatione virtutem divinae potestatis annuntiant. Sic venitur per notitiam creaturae ad notitiam Creatoris, sicut Apostolus loquens ad Romanos dicit: Quod notum est Dei, manifestum est illis. Invisibilia enim ipsius a creatura mundi, per ea quae facta sunt, intellecta conspiciuntur: sempiterna quoque virtus ejus est divinitas [84 1Kb] . Mens enim humana considerans cursum rerum et [Col. 0638C] ordinem, invenit unum omnium esse rectorem, unum esse omnium principium. Illud etiam principium nititur comprehendere, cum sit ipsum incomprehensibile, priusque suum invenit defectum quam perveniat ad perfectum.

Humana itaque ratio suum imperfectum considerans, nec illud principium valens comprehendere, intelligit esse aliquid supra se quod non potest apprehendere, et certissime comprehendit ipsum esse incomprehensibile. Quaedam itaque species est notitiae Dei, scire quod non possit sciri; quod non possit omnino Dei notitia comprehendi. Expressa hujus rei similitudo est, quod aliquis stans in littore maris, et ejus latitudinem videns, latitudinis [Col. 0638D] tamen finem videre non potest. Ulterius enim se mare diffundit in latum quam visus extendatur in longum. Scit itaque ille homo ex defectu proprii visus aliquid maris esse ultra, et supra quam videre valeat, cujus comprehensioni non sufficit.

Unde cum maris magnitudo appareat ex eo quod videtur, et ex parte comprehenditur; ejus tamen immensitas ex eo quod omnino videri non potest, amplius innotescit. Est equidem supra hominem, omnemque virtutem humani transcendit [Col. 0639A] ingenii comprehendere naturam Divinitatis. Donum autem optimum, donum perfectum est, descendens a Patre luminum [85 1Kb] , in Patre intelligere Filium, et in utroque Spiritum sanctum. Non potest haec scire aut alium docere, nisi ille solus qui docet hominem scientiam [86 1Kb] : cujus unctio de omnibus docet [87 1Kb] . Plato inter philosophos scientia et opinione praecipuus, cum circa libros Moysi multam diligentiam adhibuisset, gloriatus est se invenisse unum quod omnia operatur; sed se non posse invenire tertium confitetur. Porro illi qui in schola Christi eruditi sunt, venerantur et praedicant trinitatem in Deo, et unitatem essentiae quam philosophus somniavit quidem; sed quia evanuit in cogitationibus suis, eam non potuit invenire. Ideoque ille discipulus, [Col. 0639B] qui de pectore Christi familiarius, et plenius coelestis scientiae fluenta potaverat, sacramenta trinitatis et unitatis in Deo manifestissime declarabat, cum diceret: Tres sunt qui testimonium dant in coelo, Pater, Verbum, et Spiritus Sanctus: Et hi tres unum sunt [88 1Kb] . Confiteor tibi, Pater coeli et terrae, quoniam abscondisti haec a sapientibus et prudentibus, et revelasti ea parvulis [89 1Kb] . Vita siquidem aeterna est nosse te, Deus Pater, et quem misisti Jesum Christum [90 1Kb] . Sacri tamen apices, tam generationem Filii quam processionem Spiritus sancti manifeste declarant. Nam de generatione Filii scriptum est: Egressus ejus a principio a diebus aeternitatis [91 1Kb] . Ipse etiam Dei Filius, cum sit Dei virtus et [Col. 0639C] Dei Sapientia, de sua ineffabili nativitate satis evidenter loquitur dicens: Nondum erant abyssi, et ego jam concepta eram: nondum fontes aquarum eruperant: nondum montes gravi mole substiterant: ante omnes colles ego parturiebar. Quando praeparabat coelos, aderam, Deus: quando appendebat fundamenta terrae, eram cum eo cuncta disponens [92 1Kb] . De generatione Filii dicebat Isaias: Generationem ejus quis enarrabit [93 1Kb] ? Et beatus Job: Radix, inquit, sapientiae cui revelata est? [94 1Kb] Latet enim ab oculis hominum, et a volucribus coeli abscondita est, id est angelis Dei. De Spiritu sancto scriptum est: Spiritus Domini super me eo quod unxerit me; ad evangelizandum pauperibus misit me [95 1Kb] . Et beatus Job: Spiritus Domini fecit me, et spiraculum omnipotentis vivificavit [Col. 0639D] me [96 1Kb] , et ut ostendat quod ille Spiritus sit factor omnium, subdit: Ecce et me, sicut et te fecit Deus.

Frequenter itaque in sacro eloquio pluralitatem invenis in personis, ut ibi: Faciamus hominem ad imaginem et similitudinem nostram [97 1Kb] . Unitatem etiam invenis in essentia, cum subjungitur: Et creavit Deus hominem ad imaginem suam; ad imaginem Dei creavit illum. Notatur in Genesi pluralitas personarum, ubi dicitur, quia pluit Dominus super Sodomam et Gomorrham ignem et sulphur a Domino [98 1Kb] . Quis est ille Dominus, qui pluit a Domino, nisi [Col. 0640A] Filius a Patre? De quo Psalmista: Dixit Dominus Domino meo, etc. [99 1Kb] . Vis totam Trinitatem videre in sacris apicibus manifestissime declaratam? Psalmographus dicit: Verbo Domini coeli firmati sunt, et spiritu oris ejus omnis virtus eorum [100 1Kb] . Item in Isaia loquitur Dei Filius dicens: Ego sum primus et novissimus, manus mea fundavit terram, et dextera mea mensa est coelos. Antequam fierent, ibi eram; et nunc Dominus Deus misit me, et Spiritus ejus [1 1Kb] . Ecce fluvius egrediens de loco voluptatis ad irrigandum faciem terrae, Trinitatis videlicet scientia, per quam nos Deus educit de tenebris ignorantiae in admirabile lumen suum [2 1Kb] . Summum enim lumen, imo vita aeterna est cognoscere Creatorem suum; in tribus personis cognoscere Trinitatem, [Col. 0640B] et in Trinitate adorare unitatem. Sed quaeris: Quomodo Trinitatem inveniam, ubi non est nisi unitas, ubi non est nisi simplex et unissima, ut ita loquar, identitas? Cum Trinitas sine numero esse non possit, et unitas numerum non admittat, quomodo est numerus? Nunquid est numerus sine numero, aut unitas numerosa? Nunquid unitas transit in numerum, aut ab unitate numerus absorbetur, ut quae sunt tria sint unum? Porro tres personas in una substantia numeramus, et in tribus personis unam substantiam adoramus. Unum et trinum praedicamus Dominum, ita quod in Trinitate nulla confusio sit: et sic trinitatem confitemur in personis, ut nullum fiat praejudicium unitati. [Col. 0640C] Tanta siquidem unitas est in Deo, ut nil invenias in eo nisi unum. Si bonum, si beatum, si sapientem, si omnipotentem, vel quid consimile Dominum esse dixeris, licet talia multiplices, nihil addis. Ipse omnia est, sicut dicit Apostolus [3 1Kb] , ex quo omnia, per quem omnia, in quo omnia. Ex quo omnia creabiliter, non materialiter vel seminaliter. Per quem omnia, ut ipsum omnium auctorem intelligas. In quo omnia, non quasi in loco, sed in virtute et potentia. Sicut enim est quod in loco non est: ita cogitandus est quod nusquam sit qui non clauditur loco et nusquam non sit qui non excluditur loco. Quodam autem sublimi et ineffabili modo, sicut omnia in ipso sunt, sic ipse in omnibus. Cum autem Christus reformaverit corpus humilitatis [Col. 0640D] nostrae configuratum corpori charitatis suae, cum aperuerit oculos cordis nostri, cognoscemus eum sicut cogniti sumus, non per corporalem visionem, ut Moyses in Sina, non per imaginariam, ut Joannes in Apocalypsi, non in aenigmate sicut Ezechiel in Lumbari, in Novacula, in Sartagine; sed videbimus lumen in lumine, Filium in Patre, Spiritum sanctum in utroque: et haec est vita aeterna. Haec est beatitudo interminabilis, gloria indeficiens, et laetitia consummata. Quam nobis praestare dignetur Filius Dei Jesus Christus: cui [Col. 0641A] est honor et gloria et benedictio in saecula saeculorum. Amen.



SERMO XXVII. IN FESTO S. JOANNIS BAPTISTAE.

Inter natos mulierum non surrexit major Joanne Baptista [4 1Kb] .

Verbum Salomonis est: Laudent te labia proximi tui, et non tua [5 1Kb] . Si laus expetenda est, non est expetenda a se ipso, sed ab ore proximi. Gloriosior tamen est laus procedens de ore Altissimi: Non enim qui se commendat, ille probatus est, sed quem Deus commendat [6 1Kb] . Si linguis loquamur hominum et angelorum, non poterimus explicare [Col. 0641B] ad plenum Joannis merita, atque in Joanne Christi praeconia. Laus Joannis celebris est in Evangelio, quia, ubicunque occurrit mentio de Joanne, commendatur a Christo. Non ergo mendicat laudis humanae suffragia, qui laudatur a Deo, qui dicere potest: In Domino laudabitur anima mea [7 1Kb] . Commendat Noe Dominus dicens: Vidi te justum coram me [8 1Kb] . Commendat Abraham faciens ei promissiones benedictionis in futuris generationibus [9 1Kb] . De beato etiam Job loquens ad Satan, magnificat eum quod non sit similis ei in terra: Vir simplex et rectus et timens Dominum [10 1Kb] . De Moyse etiam dicit: Si quis fuerit inter vos propheta, loquar ei in visione vel per somnium [11 1Kb] . At non talis servus meus Moyses, qui in omni [Col. 0641C] domo mea fidelissimus est: Ore ad os loquar ei [12 1Kb] . David quoque cum ipse dicit: Deus laudem meam ne tacueris [13 1Kb] ; laudatur a Domino dicente: Inveni virum secundum cor meum [14 1Kb] . Testimonio Dei magni fuerunt isti, et multi alii [15 1Kb] . Sed ejusdem testimonio: Inter natos mulierum non surrexit major Joanne Baptista. Illi laudum et praeconiorum congregaverunt divitias, iste supergressus est universos; cujus nativitas per Gabrielem archangelum annuntiata est, sicut et nativitas Christi, cujus nomen vocatum est ab angelo, priusquam in utero conciperetur; intra Sancta sanctorum praenuntiatur, in utero sanctificatur, ut dicere possit: Ab infantia crevit mecum sanctitas, et ab utero matris meae egressa est mecum. Fuit itaque factus antequam [Col. 0641D] natus, et ideo processu temporis plus quam sanctus. Joannem magnificant et extollunt apud Deum et homines, miraculum in conceptione, gaudium in nativitate, sanctitas in conversatione, humilitas in sublimitate, veritas in praedicatione, zelus in contritione, constantia in passione. Joannes adhuc aetatis tenerae, vitae tamen erat austerae. Cumque illi dignitate successoria, atque jure haereditario pontificales infulae deberentur, stolas auro textas cilicio posthabuit, et teneros artus zona pellicea, pilorum [Col. 0642A] asperitate, ciborum austeritate cohibuit. Qui, cum esset sanctificatus ab utero, innocentissimum corpus suum multipliciter castigavit, extenuavit, afflixit, et in omnibus nobis formam sanctae conversationis exhibuit Joannes; quasi quidam limes Novi et Veteris Testamenti. Sicut scriptum est: Lex usque ad Joannem. Missus est a Deo ante Christum, quasi umbra ante lucem; vox ante verbum, servus ante dominum, angelus ante Deum, amicus ante sponsum, praeco ante judicem, miles ante regem, praecursor ante redemptorem, aurora ante diem, lucifer ante solem, lucerna ante meridiem. Missus est in Spiritu et virtute Eliae, ut converteret corda patrum in filios [16 1Kb] . Ipse est Angelus Dei, de quo scriptum est: Ecce ego mitto Angelum meum, qui [Col. 0642B] praeparabit viam ante te [17 1Kb] ; hunc paravit Dominus lucernam Christo suo, ut alios illuminans pararet Domino plebem perfectam. Et tu, inquit, propheta Altissimi vocaberis; praeibis enim ante faciem Domini parare vias ejus [18 1Kb] . Et subjungit: Ad dandam scientiam salutis plebi ejus [19 1Kb] . Nos ergo magnificentiam gloriae sanctitatis in Joanne loquamur, quam si non possumus imitari, studeamus tamen cum gaudio admirari. Si non possumus splendere ut lucerna quam praeparavit Dominus Christo suo, ambulemus saltem in splendoribus hujus lucernae. Quod Joannes lucerna sit perhibet ille cujus testimonia credibilia facta sunt nimis [19* 1Kb] ; Christus scilicet in Evangelio loquens: Erat, inquit, Joannes lucerna ardens et lucens [20 1Kb] . Erat Joannes quasi lucerna sub [Col. 0642C] modio, dum adhuc in utero matris clausus, ardebat desiderio Domini sui venientis et in occursum suum gestiens exsultabat [21 1Kb] . Sed lucerna quae tunc erat sub modio, ponenda erat super candelabrum, ut luceret omnibus qui in domo sunt [22 1Kb] ; et quae illuminabat tunc solum modium, totum mundum novis irradiatura est fulgoribus. Nonne modium suum illuminabat qui matri suae, mediante Spiritu sancto, tanti sacramenti notitiam revelabat? Et unde hoc mihi, dixit Elisabeth, ut veniat Mater Domini mei ad me [23 1Kb] ? Quis tibi indicavit, o mulier sancta, quod veniret ad te Mater Domini tui? Ut facta est, inquit, vox salutationis tuae in auribus meis; exsultavit infans in gaudio, in utero meo [24 1Kb] . Ardebat itaque Joannes, quia de excelso missus fuerat ignis per os Gabrielis [Col. 0642D] in alvum Virginis, ut per os Virginis ad parvulum veniens sanctus Spiritus ardorem infunderet, ipsumque lucernam Domino praepararet. Anima Joannis liquefacta est, ut Maria locuta est. Spiritus sanctus qui plenissime habitabat in Virgine, procedit de Virgine in Joannem, de Joanne in Elisabeth et Zachariam. Ex quo exsultavit spiritus Mariae in Deo salutari suo [25 1Kb] , statim ad ipsius adventum Joannes exsultavit in utero; exsultavit et mater. Prophetaverunt pater et mater; omnes repleti sunt Spiritu [Col. 0643A] sancto. De ventre Mariae flumina fluunt; erat enim fons aquae vivae saliens in vitam aeternam [26 1Kb] . Ignis Spiritus sancti omnes, qui in domo erant, vehementer accendit; nec est inter eos qui se abscondat a calore ejus [27 1Kb] . Omnes ardent, omnes lucent. Vis videre Joannem ardentem? Ardebat et exsultabat in occursum Domini nondum natus. Non est auditum a saeculis, quod aliquis in utero exsultaret. Post nativitatem vero ardebat proposito et studio sanctitatis. Ardebat contra impios zelo, et constantia liberae correctionis. Ecce quomodo ardebat; lucebat autem vitae merito, lucebat verbo, lucebat exemplo. Nonne lux erat quod angelico promissus est oraculo, quod nominatus ab angelo: quod conceptus est miraculo: quod sanctificatus in utero? [Col. 0643B] Nonne lucebat vitam in terris angelicam ducens, propter carnem in carne vivens, et ab humanae salutis ministerio nunquam cessans, nunc Ecclesiam catechizans, nunc per poenitentiam nuntians, nunc praedicando corrigens, nunc baptizando emundans, et in omnibus plebem perfectam Domino parans. Erat, inquit, Joannes lucerna ardens et lucens [28 1Kb] . Quidam lucere appetunt, sed ardere non curant. Ardere enim, melius est quam lucere. Ignem, inquit, veni mittere in terram, et quid volo nisi ut ardeat [29 1Kb] ? Utrumque bonum est; sed ardere magis expedit. Qui ardet et non lucet, sibi et non alii proficit. Qui lucet et non ardet, aliis et non sibi proficit. Qui autem lucet simul et ardet quod debet Deo [Col. 0643C] et homini simul in se perficit. Quia luna suum aliunde lumen vindicat: ideo nunc magna, nunc parva, nunc nulla est. Sol vero quia per se simul lucet et ardet, semper in sui luminis plenitudine perseverat. Stultus ergo merito lunae comparatur, quia propriam conscientiam et famam ponit in labiis alienis. Ideoque Salomon dicit: Sapiens permanet ut sol; stultus autem ut luna mutatur [30 1Kb] . Qui laudis alienae beneficio lucet sicut luna nunc erigitur, nunc deprimitur, nunc magnus est, nunc modicus sive nullus, secundum quod circa eum blandiens adulatio, vel mordens detractio variatur. Non sic Apostolus, qui glorians de testimonio conscientiae suae dicebat: Pro minimo mihi est ut ab homine judicer, aut ab humano die [31 1Kb] . Lucebat olim ille filius irae, ille filius [Col. 0643D] perditionis, qui de coelo corruit; unde et Lucifer vocabatur, nunc autem Noctifer sive Tenebrifer; qui si arsisset, nullo unquam in tempore cecidisset. Hujus vestigia sequuntur, qui potius eligunt lucere quam ardere, religiosi apparere quam esse: sed ardebunt igne illo, qui praeparatus est diabolo et angelis ejus [32 1Kb] , cujus flamma non exstinguetur, cujus fetor occidit, cujus ardor mortificat; mori tamen eum, qui patitur, non permittit; a quo nos avertat Sanctus ille sanctorum, qui hodie mirificavit et magnificavit in terris sanctum suum Jesum Christum, [Col. 0644A] cui honor et gloria in saecula saeculorum. Amen.



SERMO XXVIII. DE SS. PETRO ET PAULO.

Vidi conjunctos viros, et angelus Domini locutus est dicens: Isti sunt viri sancti facti amici Dei.

Qui sunt isti viri conjuncti, nisi reverendi principes terrae, atque Ecclesiae Petrus et Paulus, quos eadem fides conjunxit, quos eadem civitas, eadem conversatio, eadem dies sub eodem tyranno pati in martyrio coaequavit? Quia tamen multipliciter conjuncti sunt, dignum est ut sit eorum conjuncta solemnitas, ut cum uterque honore sit dignus per se, eis titulus honoris ad gloriam duplicetur. Decet [Col. 0644B] sane nos prosequi eos praeconio, quorum patrocinio indigemus, si tamen tam honoratis principibus praeconium aut honorem impendere digni sumus. Nimis enim honorati sunt amici tui, Deus: nimis confortatus est principatus eorum [33 1Kb] . Christus Saulum in Paulum, Cepham convertit in Petrum: nam de ipsis quandoque propheta praedixerat: Et vocabit servos suos nomine alio [34 1Kb] . Tu es, inquit, Petrus, et super hanc petram aedificabo Ecclesiam meam [35 1Kb] . Petra siquidem erat Christus [36 1Kb] , suumque nomen communicat Petro, ut Petrus petra sit: nam sicut a petra sitienti populo aqua in deserto profluxit, ita et a Petro aliis in fide arescentibus salutiferae fidei confessio emanavit. Christus ascensurus in coelum Petro [Col. 0644C] suas oves pascendas agnosque commisit; atque post parvae naviculae regimen, eidem gubernaculum magnae navis, id est, totius Ecclesiae magisterium mancipavit. Petro tanquam optimo dispensatori claves domus suae tradidit. Justitia Petri tantam judicandi obtinuit potestatem, ut de ejus arbitrio coeleste judicium pendeat; nec a Petri sententia etiam angelus appellare praesumat. Interrogatus a Domino Petrus quem eum dicerent homines: brevi confessionis compendio divinae majestatis arcanum declarat in Christo. Non revelavit tibi hoc, Petre, caro et sanguis: caro enim et sanguis non possidebunt regnum Dei, sed Spiritus Dei Patris, qui in coelis est [37 1Kb] . Mirabilis piscator, qui olim profunda aequoris scrutabatur, inscrutabile sacramentum [Col. 0644D] deitatis in Christo fideliter confitetur. Interrogante Domino: Petre, amas me [38 1Kb] ? Petrus trinam negationem trina negotiationis confessione delevit. Cum Christus de sacramento suae carnis et sanguinis loqueretur, quidam abierunt retro: multi enim cum Christo ambulant, donec ad edendum carnem ejus et sanguinem veniatur. Quaerente Domino nunquid reliqui vellent abire, Petrus tanquam petra fidei, et publicae veritatis assertor respondens pro omnibus: Domine, inquit, ad quem ibimus? verba vitae aeternae habes [39 1Kb] . Ac si diceret: Non in solo [Col. 0645A] pane vivit homo, sed in omni verbo quod procedit ex ore Dei [40 1Kb] . Quam dulcia faucibus meis eloquia tua super mel ori meo [41 1Kb] . Quid mihi est in coelo, Domine, et a te quid volui super terram [42 1Kb] ? Coelum et terra, aer et mare obediunt Petro: Simonem enim Magum ab aere praecipitat, Tabitham de terra suscitat, super aquas ambulat, Ananiam et Saphiram tanquam Dominus vitae et mortis viventes mortificat; coelum vero potestative claudit et reserat. Audivimus de Petro, vultis audire de Paulo. Audivimus de viro hoc quanta mala fecerit in Jerusalem, qui non solum per Jerosolymam, sed per totam Judaeam insania ferebatur, ut Christi membra laniaret in terris. Verumtamen spirans minarum et caedis in discipulos Domini, a Domino in discipulum [Col. 0645B] adoptatur; toto pectore virus exhalans, et blasphemando nomen Domini, de vase blasphemiae factus est vas electionis ut nomen Domini portaret coram regibus. Ubi ergo abundavit delictum, superabundavit et gratia [43 1Kb] : ideoque mutatus in alterum virum dicebat: Fidelis sermo, et omni acceptione dignus, quoniam venit Dominus Jesus salvos facere peccatores, quorum primus ego sum [44 1Kb] . Paulus dum adhuc conversaretur in terra, raptus in tertium coelum, in schola sanctae Trinitatis didicit quod ei aliis communicare non licuit. Si ergo nobis aperuit quae mens humana non potest comprehendere, quanta sunt ea quae nobis prohibitus est aperire? Quia Paulum schola coelestis instruxerat, ei tanquam idoneo doctori Dominus magisterium ecclesiasticae [Col. 0645C] instructionis injunxit. Quod Elymam percussit [45 1Kb] , quod Eutychum morti abstulit [46 1Kb] , quod famem, quod nuditatem, quod sitim, quod omnia fere humanae conditionis pericula pro Christo sustinuit, et caetera quae in Actibus apostolorum leguntur Paulo cedunt ad cumulum gloriae et honoris. Nulla erit Petri excusatio, qui post agnitam veritatem retro abiit, post manum missam ad aratrum, retrospexit, et ingratus acceptae gratiae crimen apostasiae commisit. Paulus etiam post lapsum dicit: Blasphemus fui, sed misericordiam consecutus sum, quia ignorans feci [47 1Kb] . Ignorantia Paulum excusat, fecitque ignorantia in Paulo, ut blasphemia haec non esset in Spiritum sanctum, quae est irremissibilis. [Col. 0645D] Ille lapsus est, iste prostratus, uterque infirmatus, ut fortior surgeret et perfectus. Pluviam voluntariam segregavit Deus haereditati suae, et infirmata est, tu vero perfecisti eam [48 1Kb] : nam virtus in infirmitate perficitur [49 1Kb] . Vere viri misericordiae sunt isti, tantam et tam inaestimabilem misericordiam consecuti. Petrus de sua stabilitate praesumens, ibi gravius cecidit, ubi fortius stare promiserat: tamen post detestabilem apostasiae reatum magistrum fidei et ecclesiasticae dignitatis obtinuit principatum. [Col. 0646A] Paulus caecitate percussus, et dejectus in terram ad tertium coelum tollitur, ut ineffabilem coelestis curiae gloriam purgatiore mentis oculo contempletur. Credo, fratres, dum istorum gloriosam mortem recolimus, quod omnium apostolorum et martyrum gloriam promovemus; istos enim tanquam martyres, et apostolorum apostolos veneramur. O beatum martyrium! o gloriosa mors, quae efficit immortales commorientes Christo, et complantati similitudini mortis ejus ei modo conregnant! Visi sunt oculis insipientium mori, et aestimata est afflictio exitus eorum [50 1Kb] : sed beati qui in Domino moriuntur [51 1Kb] . Obdormierunt in Christo, ut Christi fierent cohaeredes. Cum enim dederit dilectis suis somnum, ecce haereditas Domini [52 1Kb] . In pace in idipsum [Col. 0646B] dormiam et requiescam [53 1Kb] . Viriliter et usque ad mortem laboraverunt in vinea Domini Sabaoth: sed Amodo jam, dicit Spiritus, ut requiescant a laboribus suis: opera enim illorum sequuntur illos [54 1Kb] . Quid est opera eorum sequuntur eos? Dominus hoc exponens: Date, inquit, eis de fructu operum suorum, et laudent eos in portis opera eorum [55 1Kb] ; porta est exitus vitae.

Et quid est vitae exitus homini justo, nisi porta mortis, et porta vitae? Scriptum est: Non timebit justus, cum loquetur inimicis suis in porta [56 1Kb] . Non timebat B. Martinus, cum loqueretur inimico astanti in porta: Quid hic, inquit, astas, cruenta bestia, nil in me funestum reperies. Secure poterat psallere et dicere cum Propheta: [Col. 0646C] Convertere, anima mea, in requiem tuam, quia Dominus benefecit tibi; quia eripuit animam meam de morte, oculos meos a lacrymis, pedes meos a lapsu [57 1Kb] . Dicant et apostoli nostri: Anima nostra, sicut passer, erepta est de laqueo venantium. Benedictus Dominus, qui non dedit nos in captionem dentibus eorum [58 1Kb] . O draco pessime, quem Dominus formavit ad illudendum [59 1Kb] , tu beatis apostolis machinabaris interitum, sed interitus eis versus est in triumphum. Fecerunt sibi de necessitate virtutem: peccati meritum in praemium mutaverunt. Sic ergo reddit Dominus mercedem laborum sanctorum suorum; ejusque pro meritis retribuit abundanter Dominus potens, liberalis et dives. Amen dico vobis, super [Col. 0646D] omnia bona sua constituet eos: bona scilicet, quae nec oculus vidit, nec auris audivit, nec in cor hominis ascendit quae praeparavit Deus diligentibus se [60 1Kb] . Haec est mensura plena, et coagitata et supereffluens; pax scilicet Dei quae exsuperat omnem sensum [61 1Kb] . Ecce viri misericordiae, quorum justitiae oblivionem non receperunt, cum semine eorum penmanent bona [62 1Kb] . Justitiam hominis triplici ex causa delet oblivio. Si enim in justitia tepidus es, Dominus ex ore suo te evomit, et sic obliviscitur justitiae [Col. 0647A] tuae. Si averteris a justitia tua, omnium justitiarum tuarum quas fecisti non recordatur, et sic justitia tua sub oblivione relinquitur. In hypocrisi justitiae tuae recepisti mercedem tuam, et haec justitia apud Deum memoriam non meretur. Cum semine, inquit, eorum permanent bona. Exiit Christus seminare semen suum. Christi semen est justorum generatio in fide, sicut scriptum est: Potens in terra erit semen ejus: generatio rectorum benedicetur [63 1Kb] . Benedicetur haec generatio, quia isti sunt semen cui benedixit Dominus. De semine rectorum iterum loquens dicebat: Semen servorum tuorum possidebit terram, et qui diligunt nomen ejus habitabunt in ea [64 1Kb] . Sane Christus, cum esset primogenitus in multis fratribus [65 1Kb] , quasi sine semine moriturus dicebat: [Col. 0647B] Singulariter sum ego, donec transeam [66 1Kb] . Dicebat itaque (juxta legis observantiam) ut fratres semen fratris mortui suscitarent [67 1Kb] . Illi ergo quos Dominus vocat fratres, et de quibus dicit: Vade et dic fratribus meis, etc. [68 1Kb] . Et extendens manus in discipulos: Isti sunt, inquit, fratres mei [69 1Kb] . Nos pro Christo tanquam fratri suo, et non sibi per gratiam parvulos genuerunt. Nemo enim dicit: Ego sum Pauli, ego sum Cephae, ego sum Apollo [70 1Kb] , quia omnes sumus Christi. Semen et haeredes Christi per adoptionem; filii et nepotes apostolorum per praedicationem. Porro filii degeneres, et omnino haereditate indigni sumus: qui tanquam mulieres et parvuli imbelles patrum nostrorum bella triumphosque laudamus, et calicem verbi salutaris abhorrentes [Col. 0647C] accipere, in tentationibus etiam modicis a pusillanimitate spiritus, et in tempestate subvertimur. Isti siquidem in suo sanguine fidei testimonium reddiderunt. Utinam nos salutem in aqua et spiritu testimonium perhibere possimus! Moyses quidem venit in aqua tantum: isti venerunt in aqua et sanguine, in aqua poenitentiae, et sanguine passionis. Spiritus etiam sanctus tertius testis eis non defuit: nam Spiritus est qui testificatur [71 1Kb] . Scriptum est autem: Qui Spiritum Christi non habet, hic non est ejus [72 1Kb] . Sapientia Dei Christus Jesus est. Ipse est qui dicit: Spiritus meus super mel dulcis [73 1Kb] . Vere magnifice et multipliciter dulcis. O quam magna multitudo dulcedinis tuae, Deus [74 1Kb] , per quam apostolis et martyribus etiam ipsa mortis amaritudo dulcescit. [Col. 0647D] Quid agimus, fratres? Videmus apostolos passione transisse in gloriam; nos autem tepidi et remissi, sequimur vanitates et insanias falsas, sperantes obtinere sine poenitentia veniam, sine labore praemium, sine tribulatione coronam. Unum precor. Si volumus intelligere patientiam Christi, per quam ad poenitentiam misericorditer nos exspectat: sentiamus saltem flagella ipsius, in quibus nos erudiat, suaeque saluberrimae voluntati consentire compellat, [Col. 0648A] et eveniat quod ipse loquitur per prophetam: In manu, inquit, forti et brachio extento, et in flagello meo regnabo super vos, et subjiciam vos sceptro meo, et inducam vos in vincula foederis mei [75 1Kb] . Quod ipse in his qui poenitentiam differunt, implere dignetur Christus Jesus, cui sit honor et gloria in saecula saeculorum. Amen.



SERMO XXIX. IN EODEM FESTO.

Duo ubera tua sicut hinnuli capreae gemelli qui pascuntur in liliis [76 1Kb] .

Sponsus in Cantico amoris sponsam alloquitur, comparans duo ubera ejus duobus hinnulis capreae [Col. 0648B] gemellis, etc. Haec duo ubera, duo apostoli sunt, quorum hodie solemnitas celebratur: in qua potamur ab uberibus consolationis eorum. Isti sunt reges et principes terrae, de quibus scriptum est: Constitues eos principes super omnem terram [77 1Kb] . Et licet sint reges, tamen ubera sunt, quia lacte doctrinae nos nutriunt, sicut legitur in propheta: Principes nutritii tui erunt, et mamilla regum lactaberis [78 1Kb] . Nonne novitios, et quasi parvulos in fide Petrus lactare videtur cum dicat: Quasi modo geniti infantes rationabiles sine dolo lac concupiscite [79 1Kb] ? Et Paulus: Lac dedi vobis potum, non escam [80 1Kb] : Et idem: Factus sum in medio vestri nutrix sedens, et nutriens parvulos suos [81 1Kb] . Parvulis dabat mamillam, dabat et animam, et lacte misericordiae plenus [Col. 0648C] non solum misericordiam Spiritus sancti Filius desiderabat immulgere, sed se totum impendere. Ubere uberat lacte misericordiae plenum, in cujus decollatione est pro sanguine lac effusum, antequam isti essent virtute induti ex alto, antequam repente factus esset de coelo sonus: antequam haec ubera lacte gratiae plena essent, compatiebatur Ecclesia beatorum spirituum. Ecclesiae adhuc parvulae dicebat quod in Canticis legitur: Soror nostra parvula est, et ubera non habet [82 1Kb] . Christus equidem in diebus carnis suae multos genuerat filios Verbo veritatis, sed adhuc infantuli erant, et tanquam initium aliquod creaturae ejus [83 1Kb] . Incumbebat ergo apostolis, ut eos cum diligentia instruerent, donec adducerentur [Col. 0648D] ad perfectum, et formaretur Christus in eis. In provectione istorum Ecclesia gloriatur se non solum adultam, sed etiam civitatem effectam. Ego, inquit, murus, et ubera mea turris [84 1Kb] . Isti sunt columnae geminae in tabernaculo Domini, duo montes aenei, duae tubae argenteae quas fecit Moyses ad clangendum in neomeniis et bellis. Hi sunt duae spicae, sicut in Zacharia legitur, et duo filii olei splendoris, qui assistunt dominatori universae terrae [85 1Kb] . Nonne bene sunt filii olei, qui in Christi charitate [Col. 0649A] fundati et geniti, quasi olea fructifera in domo Domini [86 1Kb] tam in se quam in aliis florent et fructificant? De Ecclesia justorum dicit Jeremias: Olivam uberem, pulchram, fructuosam, speciosam vocavit Dominus nomen tuum [87 1Kb] . Vere filii olei sunt, quos unctio docet de omnibus [88 1Kb] . Alteri, id est Petro, commissa est Judaea sterilis, scilicet et infructuosa, de qua per prophetam dicitur: Mentietur opus olivae [89 1Kb] . Paulo commissus est oleaster, id est gentilis populus olivis pinguibus inserendus. Isti sunt viri misericordiae, tum quia misericordiam consecuti sunt, tum quia misericordia pleni sunt. Blasphemus, inquit Paulus, fui, sed misericordiam consecutus sum [90 1Kb] . Ubi abundavit delictum superabundavit et gratia [91 1Kb] . Ipse idem lugens eos qui [Col. 0649B] peccaverunt, et poenitentiam non egerunt, nonne vir misericordiae erat? Quis infirmatur et ego non infirmor? quis scandalizatur et ego non uror [92 1Kb] ? Isti viri misericordiae solliciti sunt de salute nostra, ut nos cum eis consummemur ad vitam. Sicut Apostolus dicit: Deus providet nobis, ne sine nobis consummetur [93 1Kb] . Isti duo martyres, et plusquam martyres, quia martyrum duces quasi duo oculi in corpore Ecclesiae, quasi duo luminaria in firmamento coeli; quia usque hodie ad justitiam erudierunt multos, elevati sunt in perpetuas aeternitates [94 1Kb] . Laetemur de honore, et glorificatione eorum, si tamen eos honorare possumus, aut digni sumus, quia nimis honorati sunt amici tui, Deus [95 1Kb] . Sufficeret solemnitas unius ad totius Ecclesiae [Col. 0649C] gaudium; sed conjuncta est amborum solemnitas ad cumulum gaudiorum. Hinnuli capreae gemelli jam non hinnuli, sed cervi salientes in montibus; jam non discipuli, sed magistri, et pastorum principes. Gemelli tamen, quia gloriosi principes terrae, quomodo in vita sua dilexerunt se, ita et in morte quoque non sunt separati. Uno eodemque die, non revoluto anno, sicut quorumdam mentita est iniquitas sibi [96 1Kb] , Petrus a Nerone in Vaticano crucifigitur, Paulus in catacumbis, quasi morte digniori, tanquam Romanus civis gladio consummatur. Isti nos docuerunt legem tuam, Domine: non Platonis invisibiles griphos, nec Aristotelis versutias inversare, nec praestigiosi juris [Col. 0649D] contrarietates exponere, sed docuere nos vivere. Bene vivit qui ordinaliter vivit, socialiter, humiliter: ordinaliter sibi, socialiter proximo, humiliter Deo. Habemus eos, fratres, in memoria et reverentia, quia potentissimi sunt ut nos adjuvent apud Deum. Si mortales potentiam habuerunt, immortales potentiores effecti sunt. Et quis potentior Petro, cui terra mortuos suos reddidit, cui mare se calcabile praebuit, qui Simonem Magum levatum in aere dejiciendo allisit, qui claves coeli ita potestative accepit, ut sententia ejus praecedat [Col. 0650A] sententiam coeli? Quis Petro sapientior, cui caro et sanguis non revelavit, sed Spiritus Patris summi [97 1Kb] ? Quid Paulus, qui Elymam magum caecitate percutiens, juvenemque lapsum de fenestra suscitans, ad tertium coelum raptus, scholae coelestis arcana cognovit, nobisque vitae scientiam attulit? Si miracula quae Deus operatus est per eos recensere velimus, non sufficeret totus dies. Vere viri misericordiae, per quos misericordiam suam Dominus magnificavit, et mirificavit in nobis. Et quis gravius Petro in religione deliquit? quis extra religionem gravius Paulo? Ambo tamen non solum sanctitatem adepti sunt, sed ministerium fidei et magisterium sanctitatis. O quam pretiosa est mors sanctorum, per quam datur aeternae salutis haereditas! [Col. 0650B] Visi sunt oculis insipientium mori [98 1Kb] , sed in pace dormiunt; nam et Lazarus qui amicus est dormit [99 1Kb] : Nam quum dederit Dominus dilectis suis somnum, ecce haereditas Domini [100 1Kb] . Isti sunt filii olei, viri misericordiae, hinnuli capreae gemelli, duae olivae, duae spicae, duo ubera sponsae, de quorum doctrina concupiscimus saepe lac, ut crescamus in salutem, donec Christus perficiatur in nobis, et nos cum sanctis ejus consummemur ad vitam, ipso praestante, cui est honor et gloria in saecula saeculorum. Amen.



SERMO XXX. DE SANCTA MAGDALENA.

Gaudium est angelis Dei super uno peccatore poenitentiam agente, quam super nonaginta novem justis, qui non indigent poenitentia [1 1Kb] .[Col. 0650C]

Gaudeant peccatores, et maxime poenitentes, quia publica peccatrix, et beata poenitentrix hodie poenitentiae exemplum se nobis proposuit, et quanta sit circa poenitentes misericordia Salvatoris ostendit. Si quis peccatorem se sentit, devotus accedat ad memoriam peccatricis. Ut de beata Virgine taceam, quae superabundanter et superaffluenter repleta est Spiritu sancto, Elias, Jeremias, Joannes Baptista, qui sanctificati fuerunt ex utero, nostras infirmitates passi non sunt. Melius novit misereri miserias nostras quandoque passa; et quae beneficium quod a se peti videt, in alio est experta. Credo hanc exstitisse [Col. 0650D] primipilariam, et magistram omnium poenitentium in negotio coelestis gratiae acquirendae. Exemplo et imitatione istius causam et initium habuerunt confessio latronis in cruce, supplicatio Chananaeae, devotio Publicani, lacrymae Petri, conversio Pauli, Cain post peccatum suum gemuit, Esau flevit, Judas poenituit; sed quia nullus Mariae contritionem habuerit, nullus eorum poenitentiae fructum fecit. Multi voluerunt placare Deum effundentes copiam lacrymarum, verumtamen in diluvio aquarum multarum, ad eum non approximabunt [2 1Kb] . Quid enim valent [Col. 0651A] larcrymae, nisi ex corde contrito, et humiliato procedant. In Mariae siquidem anima magna commotio erat, quae per cordis contritionem et poenitentiales lacrymas se diffundens, interiores motus animae mirabiliter exhibebat. Vocavit Dominus terram et audivit eum cum tremore. Cum auditum fecit de coelo judicium, terra tremuit, sed tremendo et poenitendo purgata quievit. Quae prius fuerat sentina vitiorum, facta est Spiritus sancti sacrarium; quae erat vorago flagitiorum, facta est apotheca spiritualium gratiarum: cui posita erat securis ad radicem, et ignis ad combustionem, nunc fructifera facta est in domo Domini, ut possit dicere: Audite me, divini fructus, quia quasi rosa plantata super rivos aquarum fructificavi. Reminiscens Maria peccatorum [Col. 0651B] suorum, et judiciorum Dei terribilium vehementi dolore concussa est. Abyssus abyssum invocat [3 1Kb] . Est enim abyssus judiciorum Dei, sicut scriptum est: Judicia Dei abyssus multa [4 1Kb] . Est abyssus peccatorum de qua scriptum est: Peccator cum venerit in profundum, sive abyssum, vitiorum contemnit [5 1Kb] . Abyssus ergo judiciorum invocat abyssum peccatorum, dum divini judicii terrore concutitur, a peccatorum recordatione turbatur: commota est ergo et contremuit terra. Horrendum enim est incidere in manus Dei viventis [6 1Kb] . A facie Domini mota est terra, a facie Dei Jacob. Qui convertit rupem in stagna aquarum [7 1Kb] , id est eam quae in sua malitia obduruerat, liquefecit in copiam lacrymarum. Hae sunt [Col. 0651C] aquae, de quibus Propheta loquitur dicens: Exitus aquarum deduxerunt oculi mei, quia non custodierunt legem tuam [8 1Kb] . Istae aquae de timore et humilitate hauriuntur, quasi de fontibus Salvatoris. Maria diligebat Jesum, audiensque ab eo verba vitae et terribile judicium mortis aeternae, his qui non arripiunt poenitentiae viam, terrore judicii et patriae coelestis desiderio intabescens poterat dicere: Anima mea liquefacta est, ut dilectus locutus est [9 1Kb] . Ad sermones dilecti liquefacta resolvitur in aquarum affluentiam. Scriptum est enim: Emittet verbum suum et liquefaciet ea: flabit spiritus ejus et fluent aquae [10 1Kb] . Sermo siquidem Domini vivus, et efficax, et penetrabilior est omni gladio ancipiti [11 1Kb] . Quamvis enim verba Domini sunt dulciora super mel et favum, testimonio tamen [Col. 0651D] Jeremiae sunt sicut ignis, et sicut malleus conterens petram [12 1Kb] . Unde et Psalmista dicit: Molliti sunt sermones ejus super oleum, et ipsi sunt jacula [13 1Kb] . Dilecto igitur loquente, et Spiritu sancto flante, liquescit quae amat, et fluunt aquae, quibus irrigatur hortus deliciarum, qui austro perflatur, ut fluant aromata illius. Et hae quidem lacrymae mellifluae sunt; etenim coeli distillaverunt stillicidia super terram, quibus laetabitur germinans, et, pluviam voluntariam segregabit Deus haereditati suae [14 1Kb] . [Col. 0652A] Utrumque irriguum assecuta est haec mulier [15 1Kb] : inferius irriguum quod eam vivificat et fecundat. Irriguum etiam superius quod ei rorem divinae contemplationis irrorat. Si ergo quae plantata fuerat in terra salsuginis per Christi gratiam transplantata est super aquam refectionis, vere mutatio haec mutatio est dexterae Excelsi. Sunt qui ad poenitentiam converti, et in melius poenitendo mutari differunt et contemnunt, quibus non convenit vox illa: Haec est mutatio dexterae Excelsi [16 1Kb] . Non enim est illis commutatio, et non timuerunt Deum, ut saperent et intelligerent, et timendo ac poenitendo novissima providerent. Certum est autem quia initium sapientiae timor Domini [17 1Kb] . Initium sapientiae idem quod initium viae bonae. Testimonio autem Salomonis: Initium [Col. 0652B] viae bonae facere justa [18 1Kb] . Justitia siquidem poenitentia et confessione acquiritur. Quid est enim justitia, nisi remissio peccatorum? Dixi, inquit, Confitebor, et tu remisisti [19 1Kb] . Haec est justitia quae ambulat ante Deum, sicut scriptum est: Justitia ante eum ambulabit, et ponet in via gressus suos [20 1Kb] . In hac beata peccatrice occurrunt sibi, et sese osculantur justitia et pax [21 1Kb] , justitia scilicet et peccatricis punientis se, et pax Dei indulgentis. In hoc osculo confirmatur foedus reconciliationis. Quid enim faciet pius et misericors judex, cum viderit cor contritum et humiliatum, spiritumque contribulatum, peccatricem poenitentem ac flentem, ac pedes ejus lacrymis irrigantem? Magnus est humilitatis [Col. 0652C] fructus, nihil ea majus est in donis Dei, nihil pretiosius in thesauris Altissimi, nihil sanctius inter charismata divinae largitionis. Vere apud te, Christe Jesu, est fons vitae, spes indulgentiae, exspectatio veniae, plenitudo misericordiae, qui filiam Babylonis, tam subito facis filiam Sion; filiam perditionis, filiam gratiae et salutis: nec solum filiam, sed sponsam et amicam Altissimi. Figura hujus rei est, quod filius prodigus, postquam luxuriose vixerat, revertitur ad patrem, et paterna lenitate suscipitur [22 1Kb] . Quaeritur ovis centesima quae perierat, et ad caulas reducitur [23 1Kb] . Everrit mulier domum suam et, accensa lucerna, drachma quae erat perdita invenitur [24 1Kb] . Nonne erat lucerna accensa in corde Mariae, per quam poenitentiae lucebat exemplis, et desiderio divini [Col. 0652D] amoris ardebat. Quoniam ardenter amavit, ardores sempiternos evasit. O quam melius est ardere delectabili amore, quam igne horroris et mortis ardere! Inter poenitentiales lacrymas gehennale incendium exstinguitur, et efficitur fornax Babylonius ventus roris. Heu mihi, si abluerit Dominus sordes filiarum Sion, et si sanguinem laverit de medio Jerusalem in spiritu judicii et spiritu ardoris [25 1Kb] ! Infelix ego, quis poterit habitare cum igne devorante, et cum ardoribus sempiternis [26 1Kb] ? Bonum esset cum Maria [Col. 0653A] purgari per poenitentiam, et sic evadere horribilem et interminabilem poenam. Bonum esset ardere cum Maria per charitatem, et sic evadere sempiternum ardorem. Quid est enim charitas, nisi quidam ardor ignis? Ignem, inquit, veni mittere in terram, et quid volo nisi ut ardeat [27 1Kb] ? Accendatur in nobis, Jesu Christe, charitas tua, ut simus sinceri, et sine offensione in die Domini, eorum participes effecti per poenitentiam, quibus repromisit Dominus gloriam regni sui, cui est honor et gloria in saecula saeculorum. Amen.



SERMO. XXXI. IN FESTO SANCTI PETRI AD VINCULA.

[Col. 0653B] Referunt Historiae quod secundus Herodes, Herodes Antipas, qui decollavit beatum Joannem, deportatus est a Caio Caesare Lugdunum cum Herodiade, et ibi mortui sunt. Cui substitutus Herodes Agrippa, filius Aristoboli, nepos magni Herodis, et frater Herodiadis, factus est a Caio non solum tetrarcha, sed et rex totius Judaeae. Hic volens gratificare et placere Judaeis, cum occidisset Jacobum fratrem Joannis evangelistae gladio, apposuit ut apprehenderet et Petrum, ut eum faceret spectaculum et ludibrium populo post Pascha, et tandem eum turpi morte afficeret; sed liberatus a vinculis per angelum, Herodis et Judaeorum malitiam, licet inter duos milites jaceret et a quatuor quaternionibus [Col. 0653C] custodiretur, evasit [28 1Kb] . Processu temporis cum filia cujusdam principis Romanorum gutturnosa esset (et est morbus Campaniae), consilio beati Alexandri papae, qui a patre puellae tenebatur in vinculis, quaesivit vincula quibus beatus Petrus olim ligatus in carcere fuerat, et tactu illorum liberata est. Propter quod et beatus Alexander liberatus a vinculis instituit hoc festum, et aedificavit ecclesiam Romae, quam vocavit ad Vincula S. Petri. Jeremias et alii prophetae leguntur fuisse in vinculis, sed et Paulus, et Joannes qui in Pathmos insula relegatus fuit, et Jacobus, et alii fere omnes. Verumtamen nullius vincula in tanta reverentia habita sunt sicut vincula Petri: quod forte accidit propter praedictum miraculum, aut (quod verius puto) vincula ejus in [Col. 0653D] honore habenda sunt, quia ipse est dominus vinculorum. Ipsi enim singulari privilegio data est potestas ligandi atque solvendi [29 1Kb] . Ut ergo aliquid de vinculis Petri dicamus, videamus qualiter et a quibus tenebatur in vinculis. Traditus siquidem erat quatuor quaternionibus militum, et jacebat in carcere tenebroso inter duos milites, vinctus catenis duabus. Hanc actualem incarcerationem Petri potest unusquisqne nostrum in se spiritualiter contemplari. Invisibilia enim Dei a creatura mundi per ea quae facta sunt, intellecta conspiciuntur [30 1Kb] . Habemus nostrum [Col. 0654A] Herodem, nostrum carcerem, nostros quaterniones. Nam quaternio nomen est officii, non numeri, sicut centurio, quinquagenarius, decanus, duumvir, triumvir. Habemus nostros milites, nostras catenas, nostrum angelum. Herodes pelliceus interpretatur, id est deceptor, quia versutus est et versipellis. Unde Apostolus: Non ignoramus versutias Satanae [31 1Kb] . Herodes, quandiu perigrinamur a Domino, quasi in quodam carcere, imo in carcere mortis hujus, ut carcere corporis nos affligit. Unde Psalmista: Posuit me in obscuris sicut mortuos saeculi [32 1Kb] . Et in carcere isto clausus Jeremias exclamare compellitur: Circumaedificavit adversum me in gyro, ut non egrediar, aggravavit super me pedem suum [33 1Kb] . Et idem: In tenebrosis collocavit me sicut [Col. 0654B] mortuos sempiternos [34 1Kb] . Apostolus sentiens ejusdem carnis angustias conquerendo exclamat: Infelix ego homo! quis me liberabit de corpore mortis hujus [35 1Kb] ? Quatuor sunt quaterniones militum, quorum unusquisque quatuor milites sub se habet. Primus quaternio superbia, secundus malitia, tertius luxuria, quartus avaritia. Superbia sub se habet inanem gloriam, arrogantiam, praesumptionem, singularitatem. Inanis gloria est, cum quis de bono quod in eo est, intumescit, et ab ipsa gloria inani opprimitur, meliorem se reputans quam ipse sit. De isto dicit propheta: Superbus est Moab, et elatio ejus plus quam fortitudo ejus [36 1Kb] , sicut legitur de Eleazaro: qui cum elephantem occidisset, oppressus est ab [Col. 0654C] eodem [37 1Kb] . Arrogantia est, cum quis de honore et divitiis hujus saeculi gloriatur, sicut Nabuchodonosor dicit: Nonne haec est Babylon magna, quam aedificavi in robore fortitudinis meae, et in gloria decoris mei [38 1Kb] ? Praesumptio est, cum dona quae a Deo habet, sibi et non Deo ascribit, sicut philosophi gentium dicentes: Labia nostra a nobis sunt, quis noster Dominus est [39 1Kb] ? Qui cum Dominum gloriae cognovissent, non tanquam Deum glorificaverunt. Singularitas est, cum quis dona spiritualia quae habet a Deo recognoscens, alios in elatione conscientiae suae vilipendit, sicut ille Pharisaeus: Gratias tibi ago, Deus, quia non sum sicut caeteri hominum, peccatores, raptores, adulteri, sicut et hic publicanus [40 1Kb] . Exemplum habes in Elia; sed familiarius in Pharisaeo. [Col. 0654D] Malitia sub se quatuor milites habet: saevitiam, impatientiam, audaciam, impudentiam. Sub luxuria sunt alii quatuor: ingluvies ventris, mollities vestium, immunditia carnis, resolutio otii et soporis. Sub avaritia sunt pusillanimitas, inhumanitas, contemptus Dei, et oblivio mortis. Duo milites inter quos jacet miser et incarceratus, sunt ignorantia boni et concupiscentia mali. Duae catenae, titillatio carnis, et amor mundi. Et quis est iste angelus, qui educit Petrum de carcere? ipse est qui educit vinctos in fortitudine, et eos qui habitant in sepulcris [41 1Kb] . [Col. 0655A] Corpora namque nostra animarum sepulcra sunt; qui portas aereas et vectes ferreos confregit [42 1Kb] , qui ponit humiles in sublimi, ut moerentes erigit sospitate. Angelus iste est firma obedientia. Haec est quam praemittit Dominus, quasi angelum ante faciem suam, et praeparat viam vitae. Unde merito educit Simonem Petrum: Simon obediens, Petrus firmus: nam qui firmus est in observantia obedientiae, per obedientiam de carcere liberatur, ut jam non sit ei claustrum carcer, sed thalamus quietis et paradisus voluptatis. Transit autem primam et secundam custodiam. Prima custodia est consuetudo in peccatis; secunda, vehementia tentationis. Difficile transeuntur istae custodiae: difficile est consueta relinquere, et difficile est post delicias hujus saeculi [Col. 0655B] duritiam et rigorem vitae abstinentioris amplecti. Sed et tentationes quae incessanter insurgunt, quibus daemones animam impugnant, sicut expugnaverunt a juventute sua, difficile est evadere nisi obediendi humilitas praecederet: quae facit obedientem omnia sine difficultate transire. Humilitas haec est, quae omnes laqueos diaboli transit. Diabolus enim laqueos habet de quibus legitur: In via hac qua ambulabam, absconderunt laqueum mihi [43 1Kb] . Et Job: Abscondita est in terra pedica ejus, et decipula ejus super semitam [44 1Kb] . Legitur quod beatus Antonius raptus a Domino in exstasim, vidit omnes laqueos inimici, et erant valde intricati et perplexi, quia sicut Job dicit: Perplexi sunt nervi testiculorum [Col. 0655C] Leviathan [45 1Kb] . Et cum videret sanctos illos intransibiles et inextricabiles laqueos, exclamavit: Domine, quis transibit laqueos istos? Et facta est vox dicens: Humilitas. Transit humilitas, ubi, fratres, superbia ad superliminare obtunditur: evadit humilitas, ubi in astutia sua malitia deprehenditur. Porta ferrea est charitas: propter fortitudinem haec alibi vocatur porta speciosa. Ista est de qua scriptum est: Haec porta Domini, justi intrabunt in eam [46 1Kb] . Haec est porta speciosa, quae in destructione Jerusalem sola remansit; nam sive fides, sive scientia evacuabuntur, charitas nunquam excidit [47 1Kb] , et ideo propter stabilitatem ferrea dicitur. Haec est quae ducit ad civitatem habitationis. Non habemus hic manentem civitatem, sed futuram inquirimus [48 1Kb] , in [Col. 0655D] qua est dies sine nocte, sine labore requies, et gloria sine fine, ad quam immensa Christi charitas nos deducat, cui est honor et gloria in saecula saeculorum. Amen.



SERMO XXXII. IN FESTO S. LAURENTII.

Separavit Moyses trans Jordanem ad orientem plagam tres civitates refugii: Bosor in solitudine, in [Col. 0656A] terra campestri de tribu Ruben: Ramoth Galaad de tribu Gad: Golam et Gaulon in Basan de tribu Manasse [49 1Kb] . Tria sunt refugia, sive remedia. Primum est pro nostris, et alienis peccatis conteri: secundum est pro Christo pati: tertium ad coelestium desiderium contemplatione suspendi. Notentur locorum refugii nomina, et nominum significationes, et erunt concordia et consonantia universa. Primus locus est poenitentium, secundus martyrum, tertius contemplativorum. Bosor interpretatur tribulatio, seu contritio, quia bene convenit cordi contritio et humiliatio. Unde et haec civitas sita est in solitudine, qui est locus poenitentis in tribu Ruben, quod interpretatur visio filii. Quis enim potest videre Filium, quem soli mundo corde vident, nisi qui [Col. 0656B] cordis oculos per poenitentiam emundavit? Ramoth interpretatur visio mortis, vel signum excelsum. Et quod signum excelsius, quam signum martyrum, signum crucis? De quo Isaias dicit: Levate signum in nationibus [50 1Kb] . Et Christus: Qui vult, inquit, venire post me, abneget semetipsum, et tollat crucem suam, et sequatur me [51 1Kb] . Galaad sonat acervus testimonii: quod ad universitatem martyrum spectat. Martyr enim idem est quod testis. Est de tribu Gad: quod interpretatur accinctus. Et quid accinctius est, quam qui accinxit fortitudine lumbos suos, a Domino praecinctus virtute ad bellum? Si gloriatur discinctus, aeque etiam glorietur accinctus. Discinctus est qui semotus a turbine spiritualium praeliorum [Col. 0656C] cum Maria ad pedes Jesu paci et quieti animae vacat. Hic habitat in Gaulon tertia civitate refugii: hic est in Basan et in tribu Manasse. Gaulon interpretatur transmigratio: quod ad eos pertinet, qui de amore hujus saeculi ad amorem coelestium transmigrantes, quasi in exstasi spiritualiter ascendunt in montem Domini, montem divinae dulcedinis, et jucundae refectionis, ut possit dicere: In loco pascuae ibi me collocavit [52 1Kb] . Ideo haec civitas est in Basan, quod interpretatur pinguedo, et de tribu Manasse, quod interpretatur obliviosus. Hoc enim contemplativo spiritualiter convenire videtur, qui oblitus populum suum, et domum Patris sui, oblitus eorum quae retro sunt, ad anteriora ascendendo se porrigit: cujus anima quasi ex adipe et pinguedine repleta, in sinu Rachelis, et in umbra desiderii requiescit. [Col. 0656D] Singuli istorum zelum suum habent. Primus est in suorum et alienorum dolore peccatorum, secundus in tolerantia passionum, tertius in desiderio aeternorum. Primum exhibet Apostolus, ubi se carnalem reputans, et venundatum sub peccato: Omnia, inquit, sustineo propter electos, ut et ipsi salutem consequantur [53 1Kb] . Secundum exprimit, ubi asserens se paratum alligari in Jerusalem: Non facio, inquit, animam meam pretiosiorem quam meipsum [54 1Kb] . Tertium [Col. 0657A] manifeste declaratur, ubi ad tertium coelum raptus, et accensus desiderio supernorum: Cupio, inquit, dissolvi, et esse cum Christo [55 1Kb] . Hoc triplici zelo immolat homo animam suam, hoc est triplex sacrificium similae. Offertur ut simila in clibano, in craticula, in sartagine. Quod in clibano coquitur, occultum est; sic et cordis contritio ei soli aperta est, cui cogitatio omnino confitetur. Quod in craticula coquitur libere omnibus patet: in quo martyrum persecutio manifesta signatur. Quod vero in sartagine frigitur quandoque apparet, quandoque absconditur secundum motus olei bullientis, sic et mentis devotio nunc interius latet, nunc foris per vehementiam desiderii et amoris apparet. Licet enim beatus Martinus, licet Maria Magdalena oleo [Col. 0657B] charitatis intus ferveant, desideria tamen eorum per operis exhibitionem exterius prodeunt, et dum ille coelum suspiciens et suspirans cum Christo esse desiderat, et illa Christum super omnia diligendo pedes osculatur, et lacrymis rigat. Loquitur ergo in clibano Paulus, in craticula Laurentius, in sartagine Maria, vel Martinus. Et quia B. Laurentii craticula totum hunc diem sibi peculiariter vindicat, de beato Laurentio et ejus craticula prosequamur. Cum de craticula offerenda est simila, post aspergenda est oleo, ne ignis vehementia comburatur. In hoc sacrificio tria exiguntur, ut sit simila absque fermento, ut coquatur, ut craticula, ut oleo conspergatur. Simila est puritas conscientiae, quae nisi [Col. 0657C] oleo charitatis conspergatur, persecutionis igne consumitur; nam sine Spiritus sancti gratia humana non potest subsistere infirmitas: quod infertur. Petrus ante infusionem Spiritus sancti ad vocem ancillae Christum negaverat: indutus autem virtute ex alto, cum a principibus sacerdotum prohiberetur loqui in nomine Jesu: Magis, inquit, oportet obedire Deo quam hominibus [56 1Kb] . Et innuente Christo tempore passionis: Quo, inquit, vado, non potes me modo sequi: sequeris autem postea [57 1Kb] . Sed et omnibus discipulis dictum est: Sedete in civitate: donec induamini virtute ex alto [58 1Kb] . Absque fermento est simila, cum pro Christo et justitia ejus quis patiatur, et non pro sua malitia. Sicut scriptum est: Si pro Christo patiamini, beati [59 1Kb] . Beati qui persecutionem [Col. 0657D] patiuntur propter justitiam [60 1Kb] . Nemo vestrum, dicit Petrus, patiatur quasi homicida, aut fur, aut maleficus, aut alienorum appetitor [61 1Kb] . Oportet quod aspersa sint oleo; nam quidquid sine charitate obtuleris, vitae meritum non habebit. Verba Pauli sunt: Si tradidero corpus meum ita ut ardeam, charitatem autem non habeam, nihil mihi prodest. Charitas autem omnia suffert, omnia sustinet, quia charitas patiens est [62 1Kb] . Ideo gloria martyrum erat, quod pro Christi nomine torquebantur. In hoc, inquit Apostolus, laboramus, et maledicimur, quia speramus [Col. 0658A] in Deum vivum [63 1Kb] . O quam felicem debemus reputare cum qui sic materiali igne purgatus est, ut ignem purgatorium non sentiret! Terribilis est exspectatio illius, quando sedebit Dominus conflans et emundans argentum. Et purgabit, inquit, filios Levi in spiritu judicii et spiritu ardoris [64 1Kb] . Felix cujus opus non ardebit! felix qui aedificaverit aurum, argentum, et lapides pretiosos [65 1Kb] . Cum exarserit, inquit, in brevi ira ejus: beati omnes qui confidunt in eo [66 1Kb] . Per ignem transeundum est nobis: omnia opera nostra probabit ignis.

Vereor ne aurum nostrum vertatur ibi in scoriam. Omnes enim justitiae nostrae sicut pannus menstruatae [67 1Kb] . Et quid miseri faciemus cum nostras purificabit iniquitates, qui etiam justitias judicabit? [Col. 0658B] Quidquid modo dissimulamus, quidquid vel in nobis vel in aliis dissimulando palpamus, ignis vindex, et crucians flamma consumet. Ego infelicissimus, qui non possum exiguam guttam sustinere candelae ardentis, si super manum meam ceciderit, quid faciam, si me circumcingi et onerari video catenis ardentibus, prementibus, urentibus, et non consumentibus? Quomodo exspectabo Dominum majestatis, judicem universitatis venientem in spiritu furoris et turbine tempestatis, in igne sulphuris et aeterni ardoris: Ignis enim in conspectu ejus exardescet, et in circuitu ejus tempestas valida [68 1Kb] .

Contra hanc fragilissimam stipulam, et contra folium quod vento rapitur, accendetur ignis consumens [Col. 0658C] et devorans usque ad inferni novissima. O quam felix craticula Laurentii, per quam et ignis ille poenalis evaditur, et aeterni refrigerii quies, et aeternae gloriae jucunditas obtinetur! Nonne et nos ignem aliquem sustinere possemus? possemus equidem, et ignem gravissimum saepissime sustinemus. Nonne ignis est invidia? nonne ignis est cupiditas? sed ignis iste alienus est et interficit filios Aaron. Ignis iste non fovet, sed devorat, non illuminat, sed excaecat, ut non videamus solem justitiae. Supercecidit ignis malitiae, et non viderunt solem jujustitiae. Hunc ignem subjicit Abimelech ut incendat oppidum Thebes [69 1Kb] . Hunc ignem accendunt Amalecitae, ut succendant Siceleg [70 1Kb] . Sed et [Col. 0658D] inimicus accendit in nobis stipulas, exstinguit ignem illum in nobis, quem Dominus misit in terram, et voluit vehementer accendi. Putatis quod beatus Laurentius sustinuisset adeo patienter materialis ignis incendium, nisi arderet alio igne qui omnem malitiam alterius ignis consumeret et auferret? Naturale et physicum est quod calor calorem expellat. Ardebat itaque ignis charitatis in altario cordis ejus, per quem ignis exterior vincebatur. Ignis ille de quo Moyses dicit: Ignis semper ardebit in altari, sacerdos subjiciet ligna [71 1Kb] . Forte [Col. 0659A] huic igni ligna subjecerat: diuque hunc ignem foverat summus ille beatus sacerdos Sixtus, vel ministerio beati Sixti summorum sacerdotum summus: de quo scriptum est: Ignem misit Dominus in ossibus meis et erudivit me [72 1Kb] , et insistunt ministri Satanae. Contumelia et tormento interrogabant martyrem Christi: martyr stat. afflictus siquidem, sed invictus. Carbones suggerunt, excitant flammas, furcis ferreis et ardentibus attrectant membra illius. Ille memor passionum Christi, et ejus passionibus condelectans, suorum dolorum obliviscitur, propriique corporis cruciatum non curat, quia peregrinatur a corpore: nec attribuendum est hoc stupori, sed amori; nec insensibilitati, sed charitati: nec enim sensus doloris amittitur, sed submittitur, et quidquid [Col. 0659B] potest humana malitia pro Christi amore contemnitur. Ecce quomodo aspersa, et superaspersa est oleo simila beati Laurentii; nisi oleum esset, procul dubio omnino cremaretur et tota deficeret. Nec autem uncta oleo exsultationis, non solum in tormento exsultat, sed tortori insultat: Assatum est, inquit, jam versa et manduca. Ecce quanta est fides sanctorum: ecce quanta est in fide virtus, in virtute victoria. Sancti, inquit, per fidem vicerunt regna [73 1Kb] . Per fidem, inquit. Nam haec est victoria, quae vincit nundum, fides nostra [74 1Kb] . Mundus fidem expugnat tripliciter: per prudentiam, per potentiam, per obstinaciam. Fides autem triplici modo vincit mundum: per stultitiam, per patientiam, per [Col. 0659C] operum gratiam. Per stultitiam vincit prudentiam; nam cum filii hujus saeculi prudentiores sint filiis lucis in generatione sua [75 1Kb] , placuit Deo per stultitiam praedicationis salvos facere credentes [76 1Kb] . Praedicamus, inquit Apostolus, Christum crucifixum: Judaeis quidem scandalum, gentibus autem stultitiam [77 1Kb] . Per patientiam vincit potentiam. In patientia, inquit, vestra possidebitis animas vestras [78 1Kb] . Idem: Nolite timere eos qui corpus occidunt: animae autem non habent quid faciant [79 1Kb] . Per operum gratiam vincitur obstinacia. Quis enim adeo est obstinatus, ut eum ad amorem Christi sancta et miraculosa opera non inducant? Haec est pugna Gedeonis in tubis, in lagunculis, in lucernis [80 1Kb] . In tuba [Col. 0659D] praedicationis; in laguncula quae frangitur, martyrium corporis; in lucerna miraculorum exhibitio. Et quae testa, quod vitrum fragilius carne nostra? Ideo et merito caro nostra est et laguncula. Si non possumus ascendere in montem martyrii, quia non omnes capiunt verbum illius perfectionis vitae, salvemur saltem in Segor modica civitate [81 1Kb] . Pugnemus in tubis, in lagunculis, et lucernis adversus Madianitas cum Gedeone. Sit tuba nostra in [Col. 0660A] hymnis, et psalmis et canticis spiritualibus; frangamus vasa ista fictilia vigiliis, jejuniis, disciplinis. Ardeant lucernae vestrae coram hominibus, ut videant opera vestra, et glorificent Patrem vestrum qui in coelis est [82 1Kb] . Videant etiam Madianitae, et fugiant qui oderunt Dominum a facie ejus. Ecce tres civitates refugii: poenitentiae contritio, carnis afflictio, vitae coelestis affectio. Ecce tria sacrificia: simila in clibano per occultam cordis contritionem: in craticula per corporis afflictionem: in sartagine per ebullientis et aestuantis desiderii voluntatem. Quia ergo non habemus hic civitatem manentem, sed futuram inquirimus [83 1Kb] , fugiamus, fratres, ad civitates refugii, ut per eas redeamus ad illam civitatem a qua nunc exsulamus, cujus mansio est in gloria et honore, [Col. 0660B] in pace et quiete, in aeterna beatitudine et interminabili jucunditate. Ad quam nos ducat et introducat Jesus Christus: cui est honor et gloria in saecula saeculorum. Amen.



SERMO XXXIII. IN ASSUMPTIONE BEATAE MARIAE.

Gaudeamus omnes in Domino, diem festum celebrantes, etc. [84 1Kb] . Gaudent angeli, quia Christi Mater hodie in coelum assumpta est. Cum homines gaudeant, qui semper sunt in tristitia et moerore, quomodo non gauderent angeli, quorum natura est gaudere, quorum conditio tristitiam non admittit? Qui gaudent super [Col. 0660C] uno peccatore poenitentiam agente, quomodo non gauderent super Matre Dei coelos ascendente? quare non gaudeant angeli, cum gaudeat Dominus angelorum? Gaudet Christus, et Matri suae hodie festinus occurrit: nec dedignatur suae legi satisfacere: per quam parentes honorari praecipit. David qui Christi figurativam gerebat imaginem, gaudebat et psallebat coram arca veteris testamenti [85 1Kb] . Putatis quod non gaudeat Christus coram arca novi testamenti, coram cella aromatum, coram propitiatorio exauditionis, coram sacrario Spiritus sancti? Gaudeant angeli, et occurrant dominae suae, reginae angelorum, mediatrici Dei et hominum. Attendant quid olim fecerit Joannes, dum adhuc esset in utero matris [Col. 0660D] suae. Quamvis esset clausus et nondum productus in lucem, gaudens tamen gestiebat in occursum Mariae [86 1Kb] . Anima pueri liquefacta est, ut Maria locuta est. Liquefiant angeli, et vocem Mariae audituri, et Mariae praesentia fruituri. Gaudeant pro se, gaudeant pro nobis: pro se, quia suam in coelo recipiunt advocatam. Neminem, quaeso, moveat, fratres mei, quod Mariam voco reginam angelorum et dominam.

[Col. 0661A] Gloriantur angeli se illam habere dominam, quam Dominus angelorum sibi elegit in matrem: Ipsa quanto gloriosius et ineffabilius peperit filium et haeredem Dei, tanto differentius, et prae cunctis gloriosius nomen haereditavit. Magnum et gloriosum est in angelo quod factus est Dei minister. Procul dubio majus et gloriosius est in Maria, quod facta est Dei Mater. Sicut Apostolus dicit: Nec oculus vidit, nec auris audivit, nec in cor hominis ascendit, quanta sunt quae praeparavit Deus diligentibus se [87 1Kb] . Si Deus praeparat tam pretiosa diligenti se, quanta putatis praeparat gignenti se? Cui angelorum dictum est: Spiritus sanctus superveniet in te, etc. [88 1Kb] ? Adhuc eminentiorem vobis demonstro praerogativam. Veni, electa mea, et ponam in te thronum meum. Cui [Col. 0661B] angelorum dictum est unquam tam venerabile, tam amabile, tam familiare verbum: Veni, inquit, electa mea, veni [89 1Kb] . Vocatio est ad supereminentem gloriae mansionem. Multi quidem sunt vocati; pauci vero electi [90 1Kb] . Ista est vocata et electa, non solum electa, sed et praeelecta. Elegit eam Deus, et praeelegit eam. Beata, Domine, quam elegisti, habitabit in atriis tuis, imo si verba Domini attendamus, habitabit in ea, et ponet in ea thronum suum, quoniam elegit eam in habitationem sibi. Haec requies mea in saeculum saeculi: hic habitabo, quoniam elegi eam [91 1Kb] . O Virgo virginum! O virginum decus! videbaris derelicta eo tempore quo fructus ventris tui, fructus terrae sublimis ascendit in coelum; sed [Col. 0661C] non vocaberis ultra derelicta, et terra tua non vocabitur amplius desolata, sed vocabitur voluntas Dei in ea, et terra tua inhabitabitur. Habitabit enim juvenis in Virgine, et habitabit in te filius tuus [92 1Kb] . Et hoc est quod ipse dicit: Veni, electa mea, et ponam in te thronum meum, ut tecum sim, et tecum quiescam. Sunt alii throni quidem scilicet divini spiritus multa Deo familiaritate conjuncti: sed beata Maria longe conjunctior est filio suo, cum sint duo de carne una. Hanc praerogativam dedit Pater Filio, ut sit ei consubstantialis: hanc praerogativam habet Mater, ut sit ei consubstantialis. Ipsa quidem significata per nominatissimum thronum illum Salomonis. Ad haec hodie vocata et electa est, ut sit thronus, ut sit quasi solium excelsum et elevatum. Elevatum dico super [Col. 0661D] choros angelorum. Thronus, quia super eam requiescit Spiritus Dei: thronus quidem, sed non thronus de quo fulminat, de quo terribiles mortis sententias, et decreta damnationis aeternae promulgat. Sicut scriptum est: De throno Dei procedunt fulgura, voces ac tonitrua [93 1Kb] . Ut verbis civilibus utar: De throno hoc Christus jurisdictionem exercet pacificam: Filius enim per praesentiam, per preces et merita suae Matris largitur captivis indulgentiam, clausis apertionem, caecis illuminationem, laborantibus requiem, infirmantibus sanitatem, indigentibus abundantiam, metuentibus securitatem, inter amicos fidem, inter [Col. 0662A] inimicos pacem, in dubiis certitudinem, in errore consilium, in tribulatione solatium, in bello propugnaculum, in exsilio refugium, in naufragio portum, ignorantibus sapientiam, humiliantibus exaltationem, pupillis et viduis consolationem, incipientibus et proficientibus gratiam, perficientibus et triumphantibus gloriam et coronam. Auferatur corpus istud solare de mundo, et non erit nisi nox. Auferatur Maria de coelo, et non erit in hominibus nisi caecitas tenebrarum, error turbinis, et caligo involvens. Matrem suam Christus reliquerat ad tempus in terris, donec omnia, quae familiarius in Filio suo viderat, et in corde suo diu contulerat, discipulis communicaret: atque, juxta vetus eloquium, contrito capite serpentis antiqui [94 1Kb] , credentium cordibus fidem et amorem Christi [Col. 0662B] impressius et firmius intimaret, Christique Ecclesiam, quam erudiendam in ejus ascensione receperat, Filio suo sine ruga et macula repraesentaret. Videbatur Christo quod non totus ascendisset in coelum, donec illam ad se traxisset, de cujus carne et sanguine traxerat corpus suum. Desiderio ergo desiderabat Christus habere secum vas illud electum, corpus Virginis dico in quo sibi bene complacuit, in quo nil quod Divinitati posset displicere, reperit: quod omnium virtutum affluentia, omnium plenitudine gratiarum, omnium coelestium aromatum odore perfudit. Haec est in cujus utero ex diversis speciebus, divinitate, carne, et anima confectum est manu Spiritus sancti mirabiliter et ineffabiliter illud thymiama, [Col. 0662C] quod Christus assistens pontifex futurorum bonorum in ara crucis Deo Patri sacrificium obtulit vespertinum. Ratione hujus thymiamatis odorifera facta est et suavis in deliciis suis sancta Dei genitrix. Ascendit itaque quasi virgula fumi ex aromatibus myrrhae et thuris, et universi pulveris pigmentarii [95 1Kb] . Hinc est quod quidem angelici spiritus cum aliis angelis beatae Virgini transeunti de hujus saeculi deserto non astiterunt, forte missi propter eos qui haereditatem capiunt verbum salutis [96 1Kb] , tantae fragrantiae, tantae suavitatis delicias admirantes. Quae est, inquiunt, quae ascendit de deserto deliciis affluens [97 1Kb] ? Quasi dicerent: Quomodo potuit inveniri tanta coelestium deliciarum affluentia in deserto vitae mortalis, ubi non est nisi dolor, et labor, et afflictio spiritus? [Col. 0662D] Nos qui pascimur in bonis Domini, quos in civitate Dei fluminis impetus laetificat [98 1Kb] , non a torrente voluptatis, sed a gloria vultus ejus tantas delicias in nobis habemus. Cessent, quaeso, angelicae potestates admirari hujus deserti delicias; nam quae fuit olim desertum, facta est hortus deliciarum, sicut Isaias dicit: Ponet desertum ejus delicias, et solitudinem ejus quasi hortum Domini [99 1Kb] . Delicias in Virgine voco, quia est a Domino praeelecta, et prophetis praenuntiata, a patriarchis optata, ab angelo salutata, a Spiritu sancto fecundata: quod in virga Aaron, quod in vellere Gedeonis, quod in Ezechielis porta, [Col. 0663A] quod in rubo Moysi praesignata; sine corruptione fecunda, sine gravamine gravida, sine dolore puerpera, quod ipsa est vitae janua, quod virginum primiceria, quod simul est Dei aeterni amica. Non miretur angelus si assumatur in splendore et gloria Mater Dei et ancilla, soror et sponsa, mater et filia. Deliciae hujus saeculi momentaneae et umbratiles sunt: in quibus cito praeterit quod delectat, et permanet sine fine quod cruciat: sed delectationes in dextera ejus usque in finem [100 1Kb] . O quantae, et quam inaestimabiles deliciae; quas nulla poenitudo sequitur, nullus finis abrumpit, nulla sollicitudo conturbat, nulla suspicio comitatur. O quanta prudentia! O quanta securitas ei servire, quae felici commercio bona ineffabilia pro minimis, et pro temporalibus [Col. 0663B] aeter a retribuit! Mater Dei olim Filium suum collocaverat in humili praesepio: hodie in solio sublimi collocatur a filio. Filium suum posuerat in medio duorum animalium, hodie collocatur a filio in supereminentiam angelorum. Olim filium suum deduxerat in Aegyptum, hodie a filio de deserto hujus saeculi transfertur in coelum. Induerat filium suum vilibus panniculis, hodie a Filio suo stola perpetuae jucunditatis decoratur: humanitatem Filius ei suam communicat et divinitatem suam, aeternitatem suam claritatem, suam jucunditatem, ut videatur et teneatur, et possideatur a matre quasi unigenitus a Patre Jesus Christus, cui est honor et gloria in saecula saeculorum. Amen.



SERMO XXXIV. IN EADEM ASSUMPTIONE.
[Col. 0663C]

Hodie in curia coelesti inter principes et potestates angelicas celeberrima est gratiarum actio et vox laudis, quia in coelum assumitur Mater Dei. Nos autem potius plangere quam plaudere decet, qui in hac valle lacrymarum privamur illius praesentia, quae nobis erat publica occasio gaudiorum. Speret tamen et exspectet per eam peregrinatio nostra solatium tempestivum. Assumitur enim ut trahat nos post se in odorem unguentorum suorum [1 1Kb] ; vadit parare nobis locum; praecedit advocata fidelis, et potens procurare nostrae salutis negotium, vadit ad Filium: amor dabit dona hominibus, tanquam [Col. 0663D] Mater Dei, dona regni, Regina coelestium potestatum, coeli et terrae possidens principatum. Arca foederis longam moram fecerat in Azoto; sed hodie, reducente David, solemni exsultatione suscipitur in Jerusalem, quia Maria de valle miseriae et plorationis assumpta, coelestem ingreditur civitatem. Vere benedicta haec inter mulieres [2 1Kb] , et dum Christum in terris suscipit, et dum in coelis a Christo suscipitur. Vere beata quae secure dicere potest: Beatam me dicent omnes generationes [3 1Kb] . Haec est [Col. 0664A] Virgo sapiens, quae fatuis virginibus remanentibus foris, cum sponso ingreditur ad gaudium nuptiale. Conqueruntur fatuae virgines quod earum lampades exstinguuntur [4 1Kb] . De ista scriptum est: Non exstinguetur in nocte lucerna ejus [5 1Kb] . Propter hanc lucernam et admirabile lumen, quo circumfusa erat B. Virgo dum assumeretur in coelum, mirabantur angeli lucis, et dicebant: Quae est ista quae procedit sicut aurora consurgens, pulchra ut luna, electa ut sol [6 1Kb] ? O quam pulchra est ascensio tua, pulcherrima mulierum! o quam pulchri sunt gressus tui in calceamentis, filia principis! Ea enim charitate qua voluit minorari paulo minus ab angelis [7 1Kb] , voluit et ipse Matrem suam glorificari prae angelis. Cum ergo Filius hodie Matrem suam traheret in odore unguentorum [Col. 0664B] suorum [8 1Kb] , ipse est enim odor vitae in vitam, quid putes eam dicere, nisi quod antecessor ejus patriarcha quandoque dicebat: O Virgo virginum diligenter, quaeso, inspice, attende et vide utrum iste sit filius tuus quem olim panniculis involvebas, quem ducebas in Aegyptum [9 1Kb] , quem quaerebas in Jerusalem, quem a Judaeis ligatum, flagellatum, consputum et stipiti videbas affixum [10 1Kb] , si tamen maternis oculis Filii cruciatum videre poteras, quem nunc gloria et honore coronatum [11 1Kb] super omnem angelicam potestatem et super omne quod excogitari potest, conspicis exaltatum? O gratia plena, vere hodie Dominus est tecum, et tu cum Domino, ut tu cum eo habites et quiescas, et ipse tecum habeat habitationem et requiem. Tu es enim [Col. 0664C] de qua dicit: Haec requies mea in saeculum saeculi; hic habitabo quoniam elegi eam [12 1Kb] . Vere gratia eras plena quae peperisti plenum gratiae et veritatis [12* 1Kb] , nunc ab eo recipiens plenitudinem gloriae et honoris. Concepto filio, cantabas olim: Magnificat anima mea Dominum; et exsultavit spiritus meus in Deo salutari meo [13 1Kb] , nunc potes magnificentius exsultare suscepta a filio. Pro omnibus filiabus Sion quae exsultaverunt in rege suo, exsultat hodie spiritus tuus in Deo salutari tuo. Factum erat germen Domini in magnificentia et gloria, et fructus ventris tui sublimis; quia Jesus Christus est in gloria Dei Patris. Elevata est post filium tuum magnificentia tua super coelos [14 1Kb] , ut in terris tuam non deserat carnem, qui terrenam de carne tua traxit [Col. 0664D] originem. Credo siquidem quod qui nascendo integrum custodivit in matre virginale signaculum; ipse corpus virginis, in quo per ipsum plenitudo deitatis habitare dignata est, servavit ab omni mortalitate et corruptione illaesum. Sane quae tota vixerat casta, tota immaculata, tota impolluta et integra, quomodo sentiret aut sentire deberet, quid esset humani corporis corruptela? Secure jam potest in coelum ascendere quae in terris vitam duxit angelicam; relinquens hominibus pacem, firmans in [Col. 0665A] eis fidem, et inexstirpabilem charitatem. Gaudeant hodie Adam et Eva parentes, aut potius peremptores nostri, quia, dum Maria coelum ingreditur, posteritati ejus reseratur ingressus. Eva nos duxit in miseriam, ista nos exaltat in gloriam. Haec est mulier illa fortis, quam Salomon potius prophetando quam dubitando quaerebat, cum diceret: Mulierem fortem quis inveniet [15 1Kb] ? Haec sceptrum exactoris, et virgam oneris ejus superavit, sicut in die Madian [16 1Kb] ; haec mediante filio fortem armatum fortiter alligavit, haec est quae caput antiqui serpentis contrivit. Insidiabatur equidem serpens calcaneo ejus, sed non profecit. Venit enim princeps mundi hujus et in ea non habuit quidquam. Cum caput et fortitudo serpentis illius consistat in carnis illecebra [Col. 0665B] et superbia mentis, ipsa utramque suggestionem virginitate et humilitate destruxit. O superbe, o invide, o maligne, ubi est nunc dolositatis tuae praestigiosa malitia? Domine Deus Sabaoth, qui liberasti populum tuum per feminam; non dico Delboram, sed Mariam, video quia hic est serpens, hic est draco, quem formasti ad illudendum ei: ecce apparet humilitatis exitus. Evae superbia nobis abstulit paradisum, Mariae humilitas nos revexit ad coelum. Sed ubi est hodie humilitas? Ipse qui est rex super omnes filios superbiae, sequaces invenit infinitos. Tam Christi quam Mariae humilitas data est in contemptum. Video eos qui humiles et abjecti fuerunt in saeculo, superbiam invenisse in [Col. 0665C] claustro. Dominus universitatis, cui principatus et potestates coeli obediunt, matrem elegit humilem et pauperculam. Nam de illa Isaias [17 1Kb] dicit: Surge, paupercula Anathol. Attende, quaeso, quantus sit humilitatis fructus. Idem hodie matri suae coelestes divitias, et inaestimabiles atque interminabiles delicias impartitur. Invocemus eam, quia ei fecit magna qui potens est [18 1Kb] ; qui per eam operatus est salutem in medio terrae, ea pro nobis supplicante in coelis, non cessabit ab operibus misericordiae. Scio quia non carebit effectu, quidquid a Filio postulaverit mater, quam elegit et praeelegit in terris; quam exaltavit et superexaltavit in coelis, cui super omnem creaturam contulit eminentiam gloriae et honoris. Ipsa est, quae inter tentationum impetus, [Col. 0665D] inter omnes periculorum angustias, inter omnia quae timere potest humana miseria, proposita est nobis in auxilium patrona diligens, et pia mediatrix ad Filium, cui sit gloria et honor in saecula saeculorum. Amen.



SERMO XXXV. DE EADEM ASSUMPTIONE.

Intravit Jesus in quoddam castellum, et mulier quaedam Martha nomine, excepit illum in domum suam [19 1Kb] .

Quaeritur quid ad B. Virginem pertineat hoc [Col. 0666A] Evangelium, in quo pars Mariae, sororis Lazari, optima reputatur. Quae enim conventio peccatricis ad Virginem virginum, ad sanctarum Sanctam; nisi quia solius nominis communione participant? Porro Ecclesia evangelizat hodie vitam duarum sororum, ad honorem beatae Virginis, quae in se exhibuit utriusque sororis officium. Intravit Jesus in quoddam castrum, et mulier excepit illum. Quidam dicunt castrum, quidam domum. Castra inexpugnabilia fuerunt corpora martyrum, domus eburneae sunt corpora virginum. Habet enim in se ebur fortitudinem et decorem; habent etiam virgines fragrantiam virtutum, et coelestium odorem aromatum, sicut scriptum est: Myrrha, et gutta, et casia a vestimentis tuis, a domibus eburneis, ex quibus delectaverunt [Col. 0666B] te filiae regum in honore tuo [20 1Kb] . Vulgare praeceptum est [21 1Kb] : Bonum custodit castrum qui custodit corpus suum. Verumtamen corpus meum quod castrum esse debuerat, redactum est in vile tugurium, in sterquilinium; nec jam mihi domus est, sed sepulcrum foetidum, et scatens spurcitia mortuorum. Nimirum omnia membra mea in meam conjuravere perniciem, ut eveniat quod scriptum est: Inimici hominis domestici ejus [22 1Kb] . Os meum condemnat me, et oculus meus depraedatur animam meam [23 1Kb] ; pedes mei currunt in malum contra me [24 1Kb] ; manus et caetera membra parant castrum reddere hosti qui me circumquaque obsedit. Haec mihi castrum offerunt, quia me peccato [Col. 0666C] servire compellunt. Nemo castrum suum libere possidet, si in eo dominetur peccati concupiscentia. Ideo Apostolus dicit: Non regnet peccatum in vestro mortali corpore, ad obediendum concupiscentiis ejus [25 1Kb] . Video in castris aliorum quod turris est in eis fides, continentia murus, patria antemurale, ratio caeteris praeest officiis, prudentia excubias agit. Isti mortificationem carnis in corpore suo circumferunt, nec obsidionem extrinsecam timent, quia in corpore suo portant Christum. Sicut Apostolus dicit: Glorificate et portate Deum in corpore vestro [26 1Kb] . Martha tanquam prior natu Christum in domum suam excepit. Activa enim contemplativam ad salutem quandoque praecedit, non enim prius est quod spirituale est, sed quod animale, deinde [Col. 0666D] quod spirituale. Diligebat Jacob Rachelem, sed ei Lia supponitur [27 1Kb] . Commendat Christus Mariam, sed a Martha suscipitur.

Maria, inquit, audiebat verbum illius [28 1Kb] ; ab utraque recipitur Christus: a Martha in corpore, a Maria in mente. Sed quid est quod Martha conqueritur? Domine, inquit, non est tibi curae quod soror mea reliquit me solam ministrare [29 1Kb] . In domo siquidem in qua Christus suscipitur nulla murmuratio, nullum jurgium esse debet; pium tamen est et jucundum quod Martha de Maria, et non Maria de [Col. 0667A] Martha jurgando causetur. Video tamen quosdam, qui cum Maria sedere videbantur ad pedes Jesu, exteriora ministeria affectantes, ad haec eos trahit non fraterna compassio, sed ambitio; non charitas, sed cupiditas. Bonum quidem est quod quis fratribus administrat; sed si administrationem non ambiat, si invitus recipiat. Verbum Christi est: Qui major est inter vos, sit minister vester [30 1Kb] . Ipse etiam dicit: Qui mihi ministrat, honorificabit eum Pater meus [31 1Kb] . Paulo cedebat ad meritum compassio quam habebat ad omnes, et sollicitudo omnium Ecclesiarum [32 1Kb] . His etiam qui bene praesunt aliis ministrando duplex corona promittitur. Placeat unicuique versari in ministerio fratrum, ut ingrediatur et egrediatur ad imperium senioris; sed [Col. 0667B] gaudio gaudet, si ei redire ad Rachelis amplexus, ad contemplationis delicias sit permissum. Maria enim optimam partem elegit [33 1Kb] .

Sunt qui Mariae quietem in se exhibent; sed nec diligunt Christum, nec audiunt verbum ejus, quia non ambulant in simplicitate. Quidam enim eorum immergunt se meditationibus peregrinis, volentes plus inquirere et sapere quam oporteat sapere. Mel autem nimis comedenti non est bonum, et scrutator majestatis opprimetur a gloria [34 1Kb] . Sunt alii qui cum debeant cum Maria vacare et videre quam suavis est Dominus, providentes eum in conspectu suo semper, rapiuntur ad vanitates et insanias falsas, et occupantur [Col. 0667C] ad saecularium sollicitudinem, aut resolvuntur acedia et torpore. In his autem qui Marthae exercent officium, exigitur fides in custodia rei familiaris, compassio ad fratres, et impensior humilitatis affectus. De fide dictum est: Hic quaeritur inter dispensatores ut fidelis quis inveniatur [35 1Kb] : ne cum loculis Judae communicet. Compassionem habeat, ut cum Paulo veraciter dicat: Quis infirmatur et ego non infirmor [36 1Kb] ? Humilitatem exhibeat, ut sit discipulus ejus qui dicit: Discite a me quia mitis sum et humilis corde [37 1Kb] . Mater Christi in Filio suo tam Marthae quam Mariae implevit officium. Ipsa commendet nos utriusque vitae merito apud Christum, eo largiente, cui est honor et gloria in saecula saeculorum. Amen.



SERMO XXXVI. DE EADEM ASSUMPTIONE.
[Col. 0667D]

Si diligenter attenditis beatissimae Virginis vitam, sollicitudinem et prudentiam circa filium ejus exhibitam, manifeste in ea Martham invenire poteritis et Mariam. Martha est, dum abit in montana, ut Elisabeth gravidam et grandaevam salutet, ut vetulae juvencula tribus mensibus officiose ministret. Martha est, dum Filium Dei et suum pannis involvit, [Col. 0668A] ubere pascit, et in Aegyptum fugiens ipsum a malitia Herodis abscondit. Martha est, dum filium suum sollicita in Jerusalem quaerit, dum cum eo ad nuptias vadit, dum usque ad passionem ejus a filio non recedit, dum post maternos dolores et resurrectionis laetitiam filium ascensurum in coelos cum discipulis undecim ad montem Oliveti deducit. Vis videre ubi Virgo in officio Mariae quiescit: salutaverat eam angelus: Maria autem cogitabat qualis esset ista salutatio [38 1Kb] . Haec Maria est in Mariae officio, dum loquitur angelus ad Joseph: dum festinant pastores ad puerum; dum magi adorant, dum Zacharias et Simeon prophetizant. Maria audiens conservabat omnia verba haec, conferens in corde suo [39 1Kb] . Exercitatio corporalis, quae ad multa dividitur, [Col. 0668B] pertinet ad Martham; amor Dei, qui nil praeter Deum appetit, pertinet ad Mariam. Hanc unum, hoc unum affectabat Propheta, cum diceret: Unam petii a Domino, hanc requiram [40 1Kb] . Porro unum est necessarium [41 1Kb] , qui hoc unum eligit, optimam partem eligit. Charitas enim non potest excidere, vel auferri. Ideo Maria optimam partem elegit, quae non auferetur ab ea [42 1Kb] . Paulus inter ea quae retro sunt, et anteriora distinguens, quasi inter laborem activae et contemplativae delicias, hoc unum elegerat dicens: Unum autem quae retro sunt oblitus, ad anteriora me extendo [43 1Kb] , quasi dicat: Hoc unum mihi retinui, hoc unum mihi unice praeelegi; nam respectu contemplationis ad modicum prodest exercitatio corporalis. Praesens Evangelium nullam facit [Col. 0668C] de Lazaro mentionem. Credo tamen quod domus, in qua Christus excipitur, ad eum communiter cum sororibus suis jure haereditario pertinebat. Verumtamen ubi de glorifica Virginis assumptione tractatur, Lazaro non est locus. Jaceat tanquam dormiens inter vulneratos in sepulcris, ut in domo virginali, in quo Christus recipitur, Mariae et Marthae obsequium acceptetur. Video tamen inter vos vices Mariae, Marthae vices et etiam Lazari exerceri: Lazarus enim sororum suarum contubernalis est. Quidam contemplationi vacant: ecce Maria. Quidam ea quae fratribus necessaria sunt fideliter et devote procurant: ecce Martha. Quidam cogitantes dies suos in amaritudine animae suae sub lapide poenitentiae [Col. 0668D] gemunt: ecce Lazarus. Illi delectantur in uno; isti turbantur erga plurima; hi turbantur ad seipsos, sicut quidam poenitens dicit: Ad meipsum anima mea turbata est [44 1Kb] . Quidam sunt praelati, sive ministrales: istos video cum Noe de arca fabricanda et regenda sollicitos. Sunt alii contemplativi, qui cum Daniele viri desideriorum sunt. Tertii humilitate poenitentiae beatum Job imitantur scientem dolorem et infirmitatem. De his scriptum est: Si inventi fuerint in civitate Noe, Daniel et Job, ipsi justitia sua liberabuntur; filium autem aut filiam non [Col. 0669A] salvabant [45 1Kb] . Hanc vitae varietatem satis eleganti compendio sponsa in Canticis notat: Surge, amica mea, formosa mea, columba mea [46 1Kb] . Amica est, quae se a studio spirituali avellens, ut ministret Christo et pauperibus ejus, pro Christo animam suam ponit, et hoc est ministerium Marthae. Formosa est, quae gloriam Domini revelata facie contemplans, in eamdem imaginem transformatur de claritate in claritatem, tanquam a Domini Spiritu [47 1Kb] : et ecce quies Mariae. Columba est, quae plangit et gemit in foraminibus petrae [48 1Kb] , in augustiis scilicet paenitentiae tanquam sepulta, et inter lapides clausa: ecce Lazari scopa. Contra Mariam indignatur Pharisaeus, Martha rixatur, discipuli murmurant, Maria tacet, et pro ea Christus loquitur. Quiescit Maria, laborat [Col. 0669B] Martha; Lazarus in abysso mortis positus clamare non potest: nam a mortuo perit confessio [49 1Kb] Verumtamen abyssus abyssum invocat [49* 1Kb] ; abyssus pietatis, abyssum iniquitatis. Lazare, inquit Dominus, veni foras [50 1Kb] : in quo verbo turbatur in se, fremit spiritu, lacrymatur et clamat: Lazare, veni foras Clamet, quaeso, Lazarus resuscitatis, et dicat: Domine, dum anxiaretur super me spiritus meus [51 1Kb] eduxisti ab inferno animam meam [52 1Kb] ; notas mihi fecisti vias vitae, adimplesti me laetitia cum vultu tuo [53 1Kb] . Clamemus et nos in coelum ad eam quae hodie ascendit ad Filium. Virginitas ejus et humilitas nos redemit: ejus misericordia nos salvabit. Si enim consideres longitudinem, latitudinem, sublimitatem, [Col. 0669C] et profundum pietatis in Virgine; in coelum ascendit, infernum penetrat, terram replet: atque in cordibus hominum mirabiliter et ineffabiliter se exercet. Ipsa per gratiam quam invenit ad Filium, nobis acquirat Filii gratiam, ut qui laetamur de gloria Virginis, per eam cum ejus Filio gloriemur. Quod ipse praestare dignetur, qui cum Patre et Spiritu sancto vivit et regnat Deus, per omnia saecula saeculorum. Amen.



SERMO XXXVII. DE S. BARTHOLOMAEO.

Estote prudentes sicut serpentes, et simplices sicut columbae [54 1Kb] .

Magister veritatis nos erudit, et informat in schola [Col. 0669D] evangelicae disciplinae, quales nos esse oporteat ad justitiam faciendam, et injuriam tolerandam. Prudentia exigitur ad faciendum bonum, et simplicitas ad patiendum malum. Est prudentia sive sapientia bona, et est sapientia mala: est sapientia Dei, et est sapientia mundi. Istae duae sapientiae sunt contrariae, nec rerum aestimationem aeque librant.

Sicut Scriptura dicit: Sapientia Dei justificata est a filiis suis [55 1Kb] , sed et filii hujus saeculi prudentiores sunt filiis lucis in generatione sua [56 1Kb] . Ista verbum [Col. 0670A] crucis et mortis, per quam placuit Deo salvos facere credentes [57 1Kb] , proposuit habere pro luce. Illa currens ad vanitates et insanias falsas, verbum crucis stultitiam reputat, quoniam animalis homo non percipit ea quae sunt Spiritus Dei [58 1Kb] . Stultitia enim est ei et non potest intelligere. Jacobus apostolus, quasi judex in tanta varietate et contrarietate respondet: Illa inquit, terrena est, animalis est, diabolica est, ista vero primum pudica quidem, deinde pacifica [59 1Kb] . Estote, inquit, prudentes sicut serpentes. Quare non dicit sicut Epicurei, sicut Stoici, sicut Peripatetici? quia isti evanuerunt in cogitationibus suis, et obscuratum est insipiens cor eorum, et dati sunt in reprobum sensum, servientes potius creaturae quam Creatori [60 1Kb] . Ideoque dicit Dominus de illis: Deprehendam [Col. 0670B] sapientes in astutia sua; perdam sapientiam sapientum, et prudentiam prudentium reprobabo [61 1Kb] . Et quae est haec sapientia, aut quis magister hujus sapientiae? Ille quidem qui docet hominem scientiam, ipse est magister. Ipsa est sapientia Dei virtus, et Dei sapientia Christus Jesus, qui factus est nobis a Deo non solum sapientia et justitia, sed sanctificatio et redemptio [62 1Kb] , quoniam illa non est nisi inflatio et perditio. Et quae sunt praecepta magistri hujus scholae? Estote prudentes sicut serpentes. Et: Qui vult venire post me, abneget, etc. [63 1Kb] . Et: Qui non odit patrem suum et matrem, insuper et animam suam, non est me dignus [64 1Kb] . Infelix ego homo quomodo sequar Christum: Quomodo haec mandata implebo? Tu mandasti, Domine, mandata tua custodiri [Col. 0670C] nimis [65 1Kb] . Heu me, mater mea, ut quid me genuisti filium doloris et plorationis, filium damnationis aeternae? Cur exceptus genibus? cur lactatus sum uberibus? cur in patibulum gehennalis flammae nutritus? qui haec et haec non fecerit, non potest meus esse discipulus. Certe scio quia immediata sunt esse Christi discipulum, et ejus adversarium. Ipse est qui dicit: Qui mecum non est, contra me est, et qui mecum non colligit, dispergit [65* 1Kb] . O bone Jesu, quare posuisti me contrarium tibi, et factus sum mihimetipsi gravis? Mihi gravis factus sum, quia grave et importabile mihi factum est jugum tuum. In schola Evangelii tui quandoque audieram: Venite ad me, omnes qui laboratis et onerati estis, et ego [Col. 0670D] reficiam vos. Jugum enim meum suave est, et onus meum leve [66 1Kb] . Certe Moyses jugum nobis imposuerat, quod neque patres nostri, neque nos portare potuimus [67 1Kb] . Ipse autem praecepit diligere patrem et matrem; diligere etiam amicum, et odio habere inimicum [68 1Kb] . Illud jugum mihi tolerabilius videbatur, et quidquid sit de amore parentum, aut amici, illud scio quod satis essem proclivis ad odium inimici: proni enim sunt sensus hominis ab adolescentia in malum [69 1Kb] . Nunc autem imponis mihi jugum, Domine, [Col. 0671A] quod omnino ferre non possum. Satis sufficiebant ad cumulum miseriae meae, praeter jugum Moysi alia juga, quibus oneratus totus deprimebar in terram. Vigilavit enim jugum iniquitatum mearum in manibus tuis, Domine. Hoc onus assidue porto, quoniam iniquitates meae supergressae sunt caput meum, sicut onus grave gravatae sunt super me [70 1Kb] . Aliud etiam jugum sentio, scilicet virgam exactoris, et jugum oneris ejus [71 1Kb] . Praeter haec juga ego perditissimae mentis, spretis nuptialibus gaudiis, juga boum emi quinque, in quorum probatione semper reprobus invenior. Quinquepartita siquidem sensualitas deprimit in me spiritum multa cogitantem, et spiritum volentem in sublime cosurgere intrudit in terram. Propter tam varia et tam gravia [Col. 0671B] juga et onera miser factus sum, et curvatus sum usque in finem [72 1Kb] ; nec est qui me solvat et erigat, nisi tu qui solvis compeditos [73 1Kb] et erigis elisos, Domine. Licet lex tua mihi gravissima videatur, erit mihi tamen suavis et dulcis, si benedictionem dederis. Scio, Domine et legislator, quia si oleo misericordiae tuae ungeres me; si pane tui amoris me reficeres, in fortitudine hujus cibi patienter omnia sustinerem. Charitas enim omnia suffert, omnia sustinet; charitas patiens est [74 1Kb] . Si unxeris me oleo laetitiae tuae, omnia mihi in gaudium convertentur; computrescet jugum a facie olei [75 1Kb] . Confirmabuntur genua, quae modo infirmata sunt a jejunio, et caro mea immutabitur propter oleum [76 1Kb] . Legimus [77 1Kb] , Domine, [Col. 0671C] quia simila quae tibi offerenda est si coquatur in craticula, in sartagine aut in clibano, aspergenda est oleo; ne per ignis vehementiam comburatur. Unge ergo me, Domino, oleo charitatis et misericordiae tuae, et potero diligere inimicum; potero non solum patrem et matrem odio habere, sed me ipsum. Nunc in via mandatorum tuorum delectabor; tunc invenietur in me columbina simplicitas et prudentia serpentina. Credo quod columbae simplicitas commendatur in sacro eloquio, propter innocentiam, et mansuetudinem, et socialis vinculi paritatem. De serpente autem legitur quod callidus erat super omnia animalia [78 1Kb] . Inter prudentias ejus illa nos spiritualiter erudit et informat; quia, cum sibi videt imminere tempora senectutis, inter angustissimos [Col. 0671D] lapides ingrediens ibi deponit vetustae pellis exuvias. Sed et nos si volumus veterem hominem deponere cum actibus suis, oportet nos ingredi angustias poenitentiae, angustias viae illius quae ducit ad vitam, et sic induere novum hominem, qui secundum Deum creatus est. Sane illic benedictus apostolus, cujus hodie memoria in benedictione est, pellem vetustatis, pellem mortis deposuit; ut pellem gloriae et jucunditatis indueret. Pellem, inquit, pro pelle, et omnia quae habet homo, dabit pro [Col. 0672A] anima sua [79 1Kb] . Dat homo pellem mortificationis pro pelle glorificationis. Pellem hanc deponemus, cum corruptibile hoc induet incorruptionem, et mortale hoc immortalitatem. Aliamque pellem sumemus, cum Christus reformabit corpus humilitatis nostrae configuratum corpori claritatis suae, et superinduar ego pelle nova, et in pelle mea videbo Deum Salvatorem meum. Juxta verbum Jeremiae, hodie deponit Aethiops pellem suam, et pardus varietates suas [80 1Kb] . Erat pellis quam hodie deponit Apostolus pellis mortalitatis, et ideo Aethiopis; hodie, apostole Dei, renovatur ut aquila juventus tua [81 1Kb] . De hac pelle dicit Job [82 1Kb] : Nunquid implebis sagenas pelle ejus, et gurgustium piscium capite illius? Haec est pellis caprina, quae ponitur in lectulo David, ut [Col. 0672B] innocens manus persecutoris evadat. Hodie, Domine, conscidisti saccum apostoli, et circumdedisti eum laetitia [83 1Kb] . Vetus Adam incidit in latrones, qui spoliaverunt eum tunica innocentiae et gloriae [84 1Kb] ; hanc hodie fortiter recuperat miles et athleta Christi fortissimus. O malitia daemonum! o crudelitas hominum! o virtus Dei! o constantia martyrum, ubi erat cor apostoli, quando has angustias tolerabat? certe in Christo, in cruce Christi et in doloribus ejus. Memoriam passionis Christi ipsum propriae passionis immemorem faciebat. Si quaereretur ab eo utrum pellem suam, utrum carnem suam diligeret, responderet: Diligo; nemo carnem suam odio habuit [85 1Kb] , sed magis diligo Christum quam me [Col. 0672C] ipsum. Si modo spolior, Christus me superinduet; pondusque hoc tribulationis meae immensum gloriae pondus operabitur in me. Scio cui credidi, et certus sum, non mentietur quia Veritas est. Sed pro Christo patior, et conregnabo, et pro brevi, et transitoria tribulatione coronam immarcescibilem, et interminabilem jucunditatem, et exsultationem securus exspecto. Quam nobis praestare dignetur, per merita beati Bartholomaei, Jesus Christus, cui est honor et gloria in saecula saeculorum. Amen.



SERMO XXXVIII. IN NATIVITATE BEATAE MARIAE.

Sapientia aedificavit sibi domum, et excidit in ea columnas septem [86 1Kb] .

[Col. 0672D] Sapientia haec non est sapientia carnis quae inimica est Deo; nec sapientia mundi, quae stultitia est apud Deum: nam haec, teste Jacobo apostolo [87 1Kb] , terrena est, animalis est, diabolica est, cujus professores sapientes sunt ut faciant mala; bona autem facere nesciunt. De quibus Dominus dicit: Comprehendam sapientes in astutia sua [88 1Kb] , et: Perdam sapientiam sapientium, et prudentiam prudentium reprobabo [89 1Kb] . Est alia sapientia quae desursum est, sicut Jacobus dicit [90 1Kb] , primum quidem pudica [Col. 0673A] deinde vero pacifica. Haec est sapientia de qua loquimur: haec est sapientia quae aedificavit sibi domum, hic est Christus Dei virtus, et Dei sapientia. De quo Apostolus dicit: Qui factus est pro nobis a Deo sapientia et justitiae, sed et sanctificatio et redemptio [91 1Kb] . Sapientia aedificavit sibi domum, quia Jesus Christus in habitationem uterum Mariae elegit. Haec est domus pudici pectoris. De hac domo scribit Salomon: Intrans in domum meam, conquiescam ibi [92 1Kb] . Ac si diceret: Hanc elegi in habitationem, quoniam elegi eam: haec est domus Dei et porta coeli. In hac sapientia excidit columnas septem, scilicet septem dona Spiritus sancti vel septem principales virtutes. Quatuor de quibus philosophi diu disputaverunt et scripserunt, hae sunt: prudentia, [Col. 0673B] temperantia, fortitudo et justitia. Sunt et aliae tres quae complent septenarium, de quibus philosophus non gustavit: spes, fides et charitas. Hae septem columnae, hae septem gratiae, hae septem mulieres quae apprehenderunt virum unum in die illa; nam propter gratiam septiformem Deo placuit. Per istas gratias multiplices quasi comprehensus, et detentus elegit eam in habitationem sibi. In hac tanquam in domo, tanquam in throno, tanquam in lectulo, tanquam in sacrario requievit. Hujus Virginis figura et significatio fuit nominatissimus ille thronus Salomonis de ebore et auro purissimo [93 1Kb] . In auro quidem sapientia et dignitas, in ebore candor, decor, planities, fortitudo. Nam, cum speciosa [Col. 0673C] facta sit et suavis, de fortitudine hujus scriptum est: Mulierem fortem quis inveniet? [94 1Kb] Thronus merito est propter judiciariam potestatem; quia in ea sedere decrevit, cui omne judicium datum est et qui judicat fines terrae. Propter gratiarum diversitates attribuuntur diversorum nominum qualitates. Thalamus est propter naturae communionem, de quo Christus egressus est tanquam sponsus de thalamo suo [95 1Kb] . Ager, propter fecunditatem; ager ille scilicet in quem exiit Isaac meditari, cui benedixit Dominus, et de quo scriptum est: Pulchritudo agri mecum est [96 1Kb] . Propter fortitudinem civitas quam fundavit Altissimus [97 1Kb] ; propter virginitatis integritatem hortus conclusus, fons signatus [98 1Kb] , porta [Col. 0673D] clausa, Libanus non incisus [99 1Kb] , propter sanctitatem templum Dei, porta sanctuarii, arca Dei, sacrarium Spiritus sancti; propter gloriam aula regis, cella aromatum, fons hortorum [100 1Kb] , paradisus deliciarum.

Haec omnia in laudibus Virginis Isaias sub istorum verborum paucitate concludit: Data est ei gloria Libani, decor Carmeli et Saron [1 1Kb] . Libanus interpretatur candidatio, in quo tam gloria vitae quam honor pudicitiae designatur. Saron interpretatur [Col. 0674A] principatus, nec ipsa solummodo facta est mediatrix Dei et hominum, sed princeps et Regina coelorum. Ipsa facta est domina mundi, reparatrix saeculi, destructrix inferni, gloria martyrum, honor virginum, fortitudo justorum, lapsorum fiducia, pugnantium spes, exsultatio angelorum. Haec est quae nescivit torum in delicto, cui ad laudis cumulum illa praerogativa specialis accedit, quod ei coelestis concessa est cum virginitate fecunditas, Salomone teste: Gratia super gratiam mulier pudorosa et sancta [2 1Kb] . O quam pulchra et casta generatio, quod casta sit et generet, nulla mulierum usurpare praesumat! Privilegium Mariae alteri non dabitur, nec auferetur ab ea [3 1Kb] : nec alius partus Virginis nisi Deus, nec alia mater nisi Virgo decuit dici. Hodie ergo nascitur [Col. 0674B] Maria, ut Christus de Maria nascatur. Cesset figura Rebeccae: Rem habemus, figuram non quaerimus. Haec est quam quaesivit nuntius Filio Domini sui, Gabriel archangelus Filio Dei [4 1Kb] . Bibit ipse de hydria ejus; quia de conformitate virginitatis ejus, et viae mundissimae. Bibant, quaeso, et jumenta, et si non possumus de hydria virginitatis, liceat nobis haurire saltem de hydria humilitatis. Placuit propter humilitatem; atque propter hanc Deus elegit, et praeelegit eam. Sexum quem damnaverat Dominus sententia maledictionis in Eva [5 1Kb] , hodie replet gratia benedictionis et miserationis oleo in Maria: haec est lecythus olei [6 1Kb] , haec est urna aurea supernae dulcedinis habens manna, haec est concha Gedeonis rore plena [7 1Kb] . Deus totam aream rigaturus prius [Col. 0674C] rore vellus infudit, et ipsum mundum redempturus, in Maria mundi pretium contulit universum. Tanta siquidem gratia repleta est, quae plenum gratiae et veritatis paritura erat, ut de plenitudine ejus omnes possemus accipere. Salutata ab angelo in montana ascendit, et salutavit Elisabeth [8 1Kb] . Secure assumit salutantis officium, quae habet jam in utero salutem et salutis auctorem; eum scilicet, sine quo non est salus, qui dat salutem regibus, et qui mandat salutes Jacob. Anima Joannis liquefacta est, ut Maria locuta est, et in occursum ejus cum exsultatione gestiens sentiebat gratiam Spiritus sancti, quam et ipsa nondum nata praesenserat. Non solum Joannes, sed et parentes ejus de plenitudine ejus [Col. 0674D] Spiritum prophetiae recipiunt, et tota domus repleta est ex odore coelestis unguenti. Ab antiquis diebus juxta verbum Isaiae [9 1Kb] cogitaverat Dominus cogitationes pacis; sed cogitationes illas a mundo absconderat, licet eas tanquam secretum suis prophetis revelaret. Unde cum Amos [10 1Kb] propheta diceret: Non faciet Dominus verbum nisi prius revelaverit illud servis suis prophetis; Isaias tamen quia, juxta verbum Sapientiae, bonum est zelare mysterium regis, dicebat: Secretum meum mihi, secretum meum [Col. 0675A] mihi [11 1Kb] . Idem Isaias [12 1Kb] : Erit, inquit, vobis visio quasi verba libri signati. Et ad Danielem ab angelo dictum est: Tu autem, Daniel, signa librum, et claude sermonem usque ad tempus statutum [13 1Kb] ; hoc est tempus quod praefinivit Dominus ut auferretur velamen a facie Moysi, ut auferretur paries dividens inter nos et Deum, hoc est tempus miserationis, de quo scriptum est: Quia venit tempus miserendi ejus, quia venit tempus [14 1Kb] . Haec est, inquit Apostolus, dispensatio sacramenti absconditi a saeculis in Deo, ut innotescat principatibus et potestatibus per Ecclesiam multiformis sapientia Dei [15 1Kb] . Quaesita est ergo, et inventa est mulier, in qua et per quam tanti sacramenti gratia impletur. Quaesita est ovis, de qua nasceretur Agnus Dei, qui peccata mundi tolleret. Non enim [Col. 0675B] peccatum auferebat lex, sed augebat; lex peccatum non tollit, sed aggravat; non minuit, sed augmentat. Lex, inquit Apostolus, subintravit, ut abundaret delictum [16 1Kb] ; et idem: Lex per mandatum operata est in me omnem concupiscentiam [17 1Kb] . Eligitur ergo et nascitur hodie benedicta inter mulieres, ut fructum maledictionis evacuans, germinet fructum vitae. In die illa, praedixerat Isaias, erit germen Domini in magnificentia et gloria, et fructus terrae sublimis [18 1Kb] . Mala arbor fecerat fructus malos, concupiscentiam scilicet carnis, originale peccatum, malorum seminarium, communis corruptelae fermentum, et generale nostrae perditionis initium. Quia ergo malo originali per bonum originale mederi oportebat, de mala illa arbore damnatae perditionis [Col. 0675C] exempta et sanctificata est caro Mariae virginis: quae, licet ab utero matris suae plenitudinem gratiae et sanctitatis acceperit, superveniens tamen Spiritus sanctus in conceptu Verbi exuberantius et accumulatius ei plenitudinem gratiae coelestis infudit quod ex verbis angeli patet. Ave, inquit, Maria, gratia plena [19 1Kb] : ecce plenitudo gratiae. Spiritus sanctus superveniet in te [20 1Kb] : ecce mensura superplena et supereffluens. Quia ergo caro Mariae liberata est a peccato, et ipsa gratiam ad mensuram accepit, benedicta dicitur, non simpliciter, sed inter mulieres [21 1Kb] . Christus vero quia gratiam non ad mensuram habuit, et omnino liber, et immunis exstitit a peccato, simpliciter datur ei benedictio: Benedictus, inquit, fructus ventris tui [22 1Kb] . Caro Mariae [Col. 0675D] sanctificata fuit; caro Christi non sanctificata, sed sancta et sanctificans. Ista sanctitatis in carne diversitas significata est in duabus decimis Veteris Testamenti. Filii siquidem Israel dabant decimas omnium bonorum suorum Levitis: Levitae vero de melioribus dabant decimas summo sacerdoti. De massa itaque carnis humanae, quasi de quadam universitate frugum in modum decimae primitivae, Mariae caro exempta et sanctificata est, [Col. 0676A] et de illa sanctissima carne adhuc dignior quaedam et sanctior portiuncula electa est, quam sibi vivendo assumeret Verbum Dei. Haec est decima ephi, quae in Levitico in libamen Domino jubetur offerri [23 1Kb] . Ephi est decima pars cori. Corus continet XXX modios; ephi continet tres modios, et haec est decima pars cori. Sic decima cori est ephi, et haec est caro Mariae. Decima ephi est caro Christi, et offertur libamen Domino, et sacrificium in odorem suavitatis. Hoc ipsum praefiguravit Ruth [24 1Kb] : quae cum collegisset spicas in agro Booz collectas excussit, et invenit ephi, id est tres modios. Hujus Virginis nativitatem, et Christum ex ea nasciturum praenoverant patriarchae et prophetae: in cujus rei desiderium generationi studebant. Propter hoc Osee [Col. 0676B] ducit uxorem Gomer meretricem [25 1Kb] , Isaias generat Iasub filium suum [26 1Kb] , Manue Samsonem [27 1Kb] , Helcana Samuelem [28 1Kb] , David Salomonem [29 1Kb] . Ora prophetarum aperta sunt; visiones innumerae factae sunt, sicut dicit Dominus per Oseam: Visiones multiplicavit et in via prophetarum assimilatus sum [30 1Kb] . Nonne solummodo verbis, aut visionibus, sed scripturis, signisque et miraculis, tam Christi quam Mariae nativitas designatur. Quae omnia si quis vellet deducere in medium, nec lingua, nec tempus sufficeret; sed nec humanae memoriae capacitas, nec aurium patientia sustineret. Enormiter nobis nocuerunt vir unus et mulier una; sed gratias Deo, quia per unam mulierem omnia restaurata sunt nobis, non sine multiplici fenore gratiarum. Non enim sicut delictum, ita et [Col. 0676C] donum, sed excedit aestimationem damni beneficiorum magnitudo.

Peccatum quidem ex uno in condemnationem; donum vero ex multis delictis in justificationem. Prudentissimus artifex quod in Adam factum fuerat non destruxit, sed refecit, arundinem quassatam non contrivit, et lignum fumigans non exstinxit [31 1Kb] , sed novum Adam formans ex veteri, matrem in filia reformavit. Jam tibi sublata est, o Adam, omnis materia querelandi adversus uxorem. Ne dicas: Mulier, quam dedisti mihi, ipsa seduxit me, deditque mihi de fructu prohibito, et comedi [32 1Kb] ; sed dic: cum essem de luce ejectus in tenebras, mulier haec quam dedisti non seduxit me: deditque mihi de fructu benedicto. Vere benedicto, in quo, et a quo omnis [Col. 0676D] benedictio, omnis consolatio, et, ut verbo Apostoli utar, omnis justificatio, sanctificatio et redemptio [33 1Kb] . Ecce domus quam Sapientia aedificavit. Ecce ferculum Salomonis, thronus regis, tribunal judicis, reclinatorium pietatis, propitiatorium exauditionis, forma eruditionis, via consilii, terminus exsilii, abolitio peccati, deletio chirographi, fiducia praemii, scala coeli, janua paradisi, figurarum finis, legis impletio, prophetarum declaratio, exhibitio [Col. 0677A] veritatis, exemplar humilitatis, custodia religionis, schola virtutum, consummatio sanctitatis. O sancta, o benedicta, tu luna in medio firmamenti, tu candelabrum in medio mundi, tu lignum vitae in medio paradisi. Magna est gloria tua in salutari tuo. Quis enarrabit laudes tuas? Quis loquetur potentias tuas? Licet te exaltent filiae Sion, licet te laudent reginae, licet laus tua sit in Evangelio et prophetis, et laudem tuam pronuntiet omnis Ecclesia sanctorum; omnia tamen praeconia, et omnium laudes ad comparationem tuae benedictionis sunt tanquam facula ad solem, tanquam gutta ad magnitudinem maris. Tu inter miserias et angustias nostras ad omne auxilium et consilium omnibus promptior, potentior, efficacior, omnibus honorabilior, amabilior, [Col. 0677B] gratior, et dulcior. Dulcis es in ore te laudantium, in corde diligentium, in memoria te deprecantium. Magnificata es in omni sexu, in omni aetate, in omni conditione, in tribubus, et populis, et linguis; tu myrrha electa; tu piscina in Esebon; tu virgula fumi ex aromatibus; tu fasciculus myrrhae inter ubera sponsi; tu terebinthus extendens ramos gratiae et salutis; ut inter omnes benedicta, et superbenedicta, superelecta, superspeciosa, supergratiosa, supergloriosa mater illius, qui dat gratiam et gloriam, honorem et aeternitatem, cui sit honor et gloria in saecula saeculorum. Amen.



SERMO XXXIX. DE SANCTO MICHAELE, ET CUSTODIA ANGELORUM.
[Col. 0677C]

Benigne fac, Domine, in bona voluntate tua Sion, ut aedificentur muri Jerusalem [34 1Kb] .

Si referamus tempora Nabuchodonosor, tempora Seva cherub, Titi quoque et Vespasiani, non dubitamus quia terrena Sion multoties capta et destructa et reaedificata est. Et ne ad veteres historias nos ire oporteat, in promptu est destructio illius civitatis facta tempore papae Urbani secundi, regnante rege Francorum Philippo. Sed nunc, culpis nostris exigentibus, haec novissima captio et destructio facta est sub Urbano papa tertio, et sub alio Philippo rege Francorum. Sed est alia Jerusalem superna, et coelestis illa, quae est mater nostra, cujus muri in ruina, et lapsu Luciferi atque complicum [Col. 0677D] ejus, ex parte non modica corruerunt. Erat consilium Altissimi, ut haec civitas reaedificaretur ex hominibus tanquam ex rationabilibus et vivis lapidibus; et licet consilium illud absconditum fuisset a saeculis, erat tamen prophetis in spiritu revelatum. Unde Daniel et Amos dicebant: Non faciet Dominus quidquam, nisi prius revelaverit illud servis suis prophetis [35 1Kb] . David ergo propheta secreti hujus conscius et intelligens, quod de viris contemplativis qui significatur per Sion reaedificanda esset [Col. 0678A] Jerusalem, supplici et devota oratione benignitatem summi judicis interpellat. Tu, inquit, Domine, qui bene facere decrevisti, his quorum oculi interiores ad te sunt: sicut oculi servorum in manibus domini sui [36 1Kb] : tu benefac, Domine, in bona voluntate tua Sion [37 1Kb] , his qui contemplationis et desiderii oculos ad te habent. Et exprimens beneficii modum, subjungit, ut aedificentur muri Jerusalem. Referamus, fratres, gratias Altissimo, quia beneplacitum est Domino super timentes eum, et in eis, etc. [38 1Kb] . Placet ei quod de nobis qui inimiculi sumus reparetur ruina angelorum, ut in locum unde superbus cecidit humilis elevetur, quia de angelis qui praevaricati sunt non possunt restaurari ruinae Jerusalem. Nam et ipsi restaurari non possunt, quoniam iniquitas [Col. 0678B] eorum inventa est ad odium. Ibi enim ceciderunt qui operantur iniquitatem, expulsi sunt, nec potuerunt stare [39 1Kb] . Suscitet, quaeso, Dominus de inimiculis angelos, suscitet de terra inopem, de pulvere erigens pauperem, ut collocet eum cum principibus [40 1Kb] , et solium gloriae teneat. Adveniat, Domine, regnum tuum [41 1Kb] , impleantur nuptiae discumbentium, impleatur numerus fratrum nostrorum, fratres angelos voco, domesticos scilicet et concives nostros. Eleva, Domine, solium tuum in gloria, et de his qui sub te sunt templi tui ruinas implere digneris. Sic enim, Domine, locutus es per os sanctorum qui a saeculo sunt prophetarum [42 1Kb] : inter quos Isaias non solum dixit aut scripsit, sed vidit solium excelsum et elevatum [43 1Kb] ; excelsum in angelis qui steterunt; [Col. 0678C] elevatum in hominibus, qui per scalam divinae miserationis ascendunt. Cumque idem propheta de majestate Domini, quae totam terram impleverat loqueretur, adjunxit: Et ea quae sub ipso erant, replebant templum [44 1Kb] . Terra siquidem corporis nostri quae modo data est in manus impii, quandoque liberabitur a servitute peccati, et a debito mortis: cum Dominus populum humilem salvum faciet, et oculos superborum humiliabit [45 1Kb] : cum excusserit jugum oneris, et virgam exactoris illius, quem interficiet Dominus virga oris sui: cum ille delebitur, et exsufflabitur sicut pulvis quem projicit ventus a facie terrae, tunc renovabit Dominus faciem terrae nostrae, quia mortale hoc induet immortalitatem [46 1Kb] , et reformabit Dominus corpus humilitatis nostrae configuratum [Col. 0678D] corpori claritatis suae [47 1Kb] , et sic terra nostra divina replebitur majestate [48 1Kb] , et tunc, sicut scriptum est, ea quae sub ipso erant, replebunt templum. Nam illi qui Deo in humilitate subjecti sunt, assumentur in locum angelorum, atque ruinam templi coelestis implebunt. Noluit ille perditissimus sub Deo esse, sed volens divinae potentiae similitudinem usurpare, sibi cathedram pestilentiae in lateribus aquilonis erexit et cecidit; nec adjiciet ut resurgat. Coangustatum enim est stratum, ita ut alter decidat. Casus autem [Col. 0679A] unius, factus est ruina multorum, nam et multos in eadem malitia secum traxit. Viderunt alii furem et cucurrerunt cum eo, et portionem suam cum adultero posuerunt.

Nonne fur erat qui dolose quod non suum erat, sed alterius, rapiebat? Ubi autem in superbiam se erexit, oblitus legem vitae et disciplinae adulteratus est. Sicut Apostolus dicit: Si sine disciplina estis, ergo adulteri estis [49 1Kb] . Infelix si Domino subjectus fuisset, nunc esset inter domesticos Dei, inter potestates et thronos, inter principes paradisi. Nondum laboraverat, utquid ergo sedere parabat? Procul dubio illi sedebunt, qui pro Christo laboraverunt. Sedebitis, inquit, super sedes duodecim, etc. [50 1Kb] Et tunc miser judicandus astabit. Dedignabatur infelix [Col. 0679B] ei ministrare, cui servire regnare est. Sane illi qui in veritate steterunt, gloriantur in ejus ministerio; cujus faciem semper vident, nam et teste Apostolo, qui tanquam supernorum spirituum familiaris illi supercoelesti curiae meruit interesse: omnes sunt administratorii spiritus missi, in ministerium propter eos, qui haereditatem capiunt salutis [51 1Kb] . Millia millium assistebant ei, et decies centena millia ministrabant ei [52 1Kb] . Illi qui creavit angelos, et qui tanto differentius nomen prae illis haereditavit [53 1Kb] , quanto major est angelo Dei creatura; creator non solum dignatus est minorari paulo minus ab angelis [54 1Kb] , sed etiam inter homines peccatores et pauperes sponte assumpsit officium ministrantis. Ille autem filius [Col. 0679C] superbiae, qui cathedram pestilentiae in superbia et abusione appetiit, degradatus est, ut episcopatum ejus accipiat alter; et ad divitias gloriae, quas per divinam sententiam perdidit, assumatur mendicus et pauper. Nonne Deo subjecta erit anima mea, si forte humilitatem ancillae suae respiciat Deus; humiliabo oculos meos in oculis Domini, ponam in pulvere os meum, si forte sit spes [55 1Kb] . Scio quia novit Deus figmentum nostrum [56 1Kb] , non possumus iniquitates nostras ab eo abscondere, qui explorat Jerusalem in lucernis [57 1Kb] , qui scrutatur corda et renes [58 1Kb] , qui in ipsis angelis suis reperit pravitatem [59 1Kb] . O quam beati quorum remissae sunt iniquitates, et quorum tecta sunt peccata! [60 1Kb] Isti sunt, Domine, quos elegisti et assumpsisti, isti habitabunt in atriis tuis [61 1Kb] . [Col. 0679D] Auferetur peccator ne videat gloriam Dei; isti autem habitabunt in multitudine pacis. O infelicissime lucifer, jam non lucifer sed noctifer; vide quomodo in tuam ignominiam creat Dominus, hodie de his qui sunt terra, cinis et vermium cibus, non solum angelos, sed seraphim; ut honoris incrementum in humili, tibi superbo cedat in cumulum confusionis et doloris augmentum. Nonne sunt seraphim qui, cum sint in terra, et cinis terrenae conversationis obliti divini amoris ardore medullitus [Col. 0680A] incenduntur? Ignem, inquit Dominus, veni mittere in terram, et quid volo nisi ut ardeat [62 1Kb] ? Vult Dominus ut ardeamus igne charitatis, et simus ardendo seraphim. Seraphim enim interpretatur ardentia; ille lucifer lucere tantum voluit, non ardere. Si lucendo arsisset, non fuisset frigidus; nec in regione frigida sibi cathedram erexisset. Adhuc plerique sunt, qui aliquid de malitia angeli depositi contraxerunt, appetentes lucere potius quam ardere. Lucet siquidem et non ardet, qui obtentu simulatae religionis aura famae popularis attollitur. Iste in modum lunae, cum fervorem non habeat, lumen suum aliunde mendicat. Ideoque testimonio Sapientis: Stultus ut luna mutatur, sapiens autem permanet ut sol [63 1Kb] . Vita siquidem praesens ardoris est, non fulgoris; hinc accendi [Col. 0680B] et foveri debet ignis, sicut in Levitico [64 1Kb] legitur, in altario cordis. Ibi vero fulgebunt justi sicut sol in conspectu Patris sui [65 1Kb] . Melius est hic ardere quam lucere; lucebat Lucifer et cecidit, ardebat seraphim et stetit, quia charitas nunquam excidit [66 1Kb] .

Scitis, fratres, quod angeli multa familiaritate Deo conjuncti sunt, et tamen per gratiam illius, qui nos et illos fecit, facti sunt consortes et concives nostri. Verumtamen, cum sint de schola illius, qui pacem et veritatem diligit; cum sint angeli pacis, cum sint filii pacis, cum sint cives et principes illius Jerusalem, cujus participatio ejus in id ipsum [67 1Kb] , pacem et concordiam in nobis exigunt super omnia [Col. 0680C] et mutuam charitatem. Pacem angelicae societatis sibi Petrus apostolus desiderans, et in nobis suadens: Ante omnia, inquit, mutuam charitatem continuam habentes, [68 1Kb] etc. Et item: Diligite invicem non verbo, nec lingua; sed opere et veritate [69 1Kb] . Expedit nobis, fratres, ut sicut inter angelos est mutuus amor et prompta ad Deum reverentia, sic erga nos sit mutuo cor unum et anima una, et erga pastorem devota obedientia, et humilis obsequela. Tunica Domini inconsutilis [70 1Kb] , et indivisa est. Ea induti sunt angeli, et induendi sunt angelici viri. Noveritis autem quod tunicam Domini scindit quisque se signo, aut verbo, aut opere a fraternae charitatis unione disjungit. Id ipsum, Apostolus dicit, sentiatis, et non sint in vobis schismata [71 1Kb] . Cum in sacrificio [Col. 0680D] Abrahae per aves designati sunt spirituales viri, et per animalia saeculares, Abraham [72 1Kb] , praecipiente Domino, vaccam et arietem divisit, et partes divisas altrinsecus ponens, columbam et turturem non divisit.

De superbia non loquor. Rogo autem, imo quantum mihi licet excommunico et detestor ne superbia vel etiam nominetur in vobis. Superbiae malitia inventa est ad odium sempiternum. Civitas illa coelestis semel turbata est hac peste, et ex parte [Col. 0681A] destructa est. Cives illius abominabiliter abhorrent superbiam; nec societatem sortitur angelicam, qui non humiliaverit se sicut parvulus. Sed nec Dominus requiescit nisi super humilem et mansuetum, et trementem ad verba sua [73 1Kb] . Sane Angelus nihil operatus est; sed tantum cogitavit superbiam, et in momento, in ictu oculi dejectus est [74 1Kb] . Superbia Angelum in diabolum commutavit, principem lucis in principem tenebrarum. Noli ergo superbire, homo, cum sis terra, et cinis, et pulvis vilissimus, flatu modico in nihilum dispergendus. Si volumus fieri socii angelorum, humiliemur sub potenti Dei manu: quanto erimus humiliores, tanto erimus angelis gratiores; humilitas eis cognata est; nam aliis in superbia sua cadentibus, isti in humilitate [Col. 0681B] sua steterunt. Angeli quidem sicut de reaedificatione civitatis suae sunt solliciti, ita circa nostrae salutis studium sunt attenti; nam reaedificatio illa salus nostra. Placent ergo his lacrymae nostrae, compunctiones ignitae, anxii gemitus, arcanae jubilationes, orationes devotae, custodia castitatis, observantia obedientiae, contemptus temporalium, et perseverantia voluntariae paupertatis, haec sunt sacrificia, haec sunt incensa quae pro nobis Domino offerunt. Quia enim ad eminentiam divinae majestatis sicut angeli familiarem non habemus accessum, ipsi fideliter orationes nostras Domino repraesentant. Unde cum Scriptura dixisset: Data sunt ei incensa multa, subjunxit: Et ascendit fumus aromatum de [Col. 0681C] manu Angeli in conspectu Domini [75 1Kb] .

Angelos Domini, fratres charissimi, tanquam amicos et domesticos Dei modis omnibus honoremus; ut et ipsi nos honorent et nos recipiant in aeterna tabernacula, in restaurationem supernae Jerusalem, in repletionem templi coelestis, in aedificationem corporis Christi. Quod nobis per merita angelorum praestare dignetur Dominus angelorum; cui est honor et gloria in saecula saeculorum. Amen.



SERMO XL. IN EODEM FESTO.

Data sunt ei incensa multa; et ascendit fumus aromatum in conspectu Dei de manu angeli [76 1Kb] .

Joannes in Apocalypsi loquitur de ministerio [Col. 0681D] angelorum, qui de nostra salute solliciti sunt propter triplicem causam: propter nos, propter Deum, propter se ipsos. Propter nos, quia naturam suam in animabus nostris, quae sunt rationales spiritus, recognoscunt; nosque sibi conjunctos conformitate naturae, et, ut ita loquar, quadam cognatione intelligunt, quia sunt participes et capaces beatitudinis gloriaeque aeternae. Propter Deum, cujus misericordiae viscera vident effusa circa nos. Nemo enim majorem charitatem habet, quam ut animam [Col. 0682A] suam ponat quis pro amicis suis [77 1Kb] . Sciunt quia dilexit nos; non quia dilexerimus eum, sicut dicit Joannes [78 1Kb] , sed quia prior ipse dilexit nos, et dedit animam suam pro nobis. Vulgare est: Qui me diligit, et canem meum. Utinam et canes essemus et lingeremus ulcera nostra! vel saltem catuli, ut possemus edere de micis, quae cadunt de mensa dominorum nostrorum. Ipsae enim sunt domini nostri, imo dominationes et principatus coeli, qui sedent in mensa Altissimi, ubi satiantur ab ubertate domus Dei, et potantur torrente voluptatis aeternae. Laetantur et exsultant in bonis, quae nec oculus vidit, nec auris audivit, nec in cor hominis ascenderunt [79 1Kb] . Satiantur ex adipe frumenti; nos autem quodam furfure, et quodam cortice sacramenti. [Col. 0682B] Diligunt nos propter se, quia de nobis scilicet tanquam de lapidibus rationabilibus et vivis restaurandum est suae civitatis excidium, atque coelestium ruina murorum. Hic est triplex funiculus quo ab angelis trahimur; ut simus aedificatio Dei, et crescamus in templum sanctum Domini. Veneremur eos, fratres, quia plurimum sunt nobis necessarii. Sunt enim domestici et familiares Dei, coelorum cives, et principes paradisi. Isti domini et ministri nostri sunt; ministri ad obsequium, domini ad tutelam. Hi sunt qui ministrant Deo pro nobis. Paulus etiam apostolus [80 1Kb] ad tertium coelum raptus vidit ministerium eorum, dum illi coelesti curiae interfuit. Et qui vidit, testimonium perhibuit, [Col. 0682C] dicens: quia omnes administratorii sunt spiritus, missi in ministerium, propter eos qui haereditatem capiunt salutis [81 1Kb] ; ipsi sunt qui preces et orationes nostras, suspiria occulta, gemitus anxios, ignitas compunctiones, jubilationes, arcana, et caetera devotionis desideria, quibus anima poenitentis quasi aquam in conspectu Domini se effundit, ad Deum deferunt et nobis beneficia misericordiae suae referunt. Haec sunt incensa, quae de manu angeli emittunt fumum aromatum in conspectu Dei. Quid est fumus aromatum, nisi devotio orationum? Ascendit, inquit, oratio mea sicut incensum in conspectu tuo [82 1Kb] . Non mireris si ministrant angeli, ubi ministrat Dominus angelorum. Ipse enim est qui dicit: Veni ministrare non ministrari, et animam [Col. 0682D] meam ponere pro multis [83 1Kb] ; ut ministraret nobis minoravit se paulo minus ab angelis [84 1Kb] . Minor equidem factus est per humilitatem dispensationis, remanens major per gloriam majestatis [85 1Kb] . Sic ascendunt et descendunt angeli super Filium hominis; sic, juxta Canticum, sponsae venit sponsus saliens in montibus, et transiliens colles [86 1Kb] . Ministrant itaque cives coeli, nobis ministrat et Dominus coeli. Ille vero Lucifer, qui mane oriebatur, ministrare nolebat: ideoque cecidit. Ejus operimentum erat [Col. 0683A] omnis lapis pretiosus, teste Ezechiele [87 1Kb] , quia omnibus aliis angelis praeeminebat. Et sicut idem Ezechiel dicit: Signaculum similitudinis plenus scientia, et perfecti decoris in deliciis paradisi Dei [88 1Kb] . Testimonio vero beati Job: Erat principium viarum Dei [89 1Kb] , sed depositus est et dejectus, eo quod in superbia et in abusione sua cogitavit ascendere in montem testamenti, et sedem ponere in lateribus aquilonis. Alii ministrabant et stabant, sicut scriptum est: Cherubim super ea stabant, millia millium ministrabant ei, et decies millia centena assistebant ei [90 1Kb] . Ille autem impudens et imprudens sedere nolebat. Hujus imitatores sunt qui fugiunt labores, et affectant honores. In labore hominum non sunt, et cum hominibus non flagellabuntur [91 1Kb] . [Col. 0683B] Laborem enim et dolorem, et flagella aeterna cum daemonibus praestolantur. Quare non attendis, homo, cinis, pulvis, quare non consideras quantum discriminis habeat ambitus potestatis? Vidi, inquit, Satanam sicut fulgur de coelo cadentem [92 1Kb] . O superbe et maligne spiritus, quia noluisti stare et ministrare coram Domino, adhuc homines super sedes duodecim sedere videbis, et ibi coram eis judicandus astabis. An nescitis, dicit Apostolus, quod et angelos judicabimus? [93 1Kb] Fratres, omnem reverentiam, omnem obsequii clientelam tenemur angelis exhibere tanquam familiaribus et secretariis Dei, auxiliatoribus et defensoribus nostris. Isti nos reconciliant Deo, nostros hostes propulsant, devotiones nostras excitant, gratiam nobis impetrant, [Col. 0683C] et excessus nostrae infirmitatis excusant. Porro, sicut gaudium est eis super peccatore poenitentiam agente, ita abhorrent et fugiunt eos, quos vident in peccatis suis pertinaciter, tempusque poenitentiae prolongare. Quae enim conventio lucis ad tenebras, peccatoris ad angelum, carnalis et venundati sub peccato ad spiritum? Nunquid angelis placere possunt qui sedent in stercoribus suis, et bibunt urinam peccatorum suorum: quorum cogitationes et opera fetent in naribus angelorum? Scandalizantur angeli, et recedunt, ut possit dicere qui relinquitur: Amici mei et proximi mei adversum me appropinquaverunt et steterunt: et qui juxta me erant de longe steterunt. Et ideo vim faciebant [Col. 0683D] qui quaerebant animam meam [94 1Kb] . Elongasti, Domine, a me amicum et proximum, et notos meos a miseria [95 1Kb] . Vae homini per quem scandalum venit [96 1Kb] . Si periculosum est scandalizare unum ex his pusillis, quanto periculosius est scandalizare unum aut multos ex illis? Vae homini illi per quem scandalum venit! Nemo excipitur, sive angelum, sive pusillum, sive aliquem proximum scandalizet. Sed dicis: Angelus tenetur me diligere propter [Col. 0684A] Deum, propter nos, et propter se, sicut praelibatum est. Nunquid poterit angelus hominem diligere propter Deum, quem Deo videt esse contrarium et rebellem? Sed neque hominem diligent, in quo vident spiritum degenerantem a conformitate angelicae potestatis; nec etiam propter se, aut propter reaedificationem suae civitatis diligent eos qui debuerant esse lapides vivi, et facti sunt sicut pulvis quem projicit ventus a facie terrae [97 1Kb] , non habentes id in quo conjungendi et coaedificandi erant angelis, charitatis glutinum et unitatem spiritus in vinculo pacis. Vae homini per quem scandalum venit! Est exterius scandalum, quo pusillus offenditur, molestatur adultus, angelus exturbatur. Est et scandalum, quod interius patimur, sentientes legem [Col. 0684B] contrariam in membris nostris: et hoc est scandalum oculi, manus, pedis. Scandalizat nos oculus interior dum se nostra intentio subjicit alicui extraordinariae voluptati. Sed habes consilium, ut hunc eruas oculum, et projicias abs te [98 1Kb] , id est abjiciatur voluntas ne veniat in consensum. Quandoque circa opus bonum sollicitos nos affectus notionis prave sollicitat. Hoc est scandalum manus; eamque abscidis si usque ad effectum operis non consentis. Si proficiebas in melius, si ascendebas de gradu in gradum per scalam Jacob, si stabat in directo pes tuus, vide ne pes superbiae te moveat; nam, si moti aut effusi fuerint gressus tui, ut acedia et quodam taedio lentescere incipias in via Domini, scias quia [Col. 0684C] pes tuus interior scandalizat te. Per te ergo consilio Salvatoris abscinde pedem tuum, ut expeditius curras in via coelestium mandatorum. Noli variis voluntatibus vel actionibus occupari: qui ubique est nusquam est, qui in multis afficit, in paucis proficit. Porro unum est necessarium [99 1Kb] . Melius est cum uno pede, aut uno oculo intrare in regnum coelorum, quam duos oculos, vel duos pedes habentem mitti in gehennam ignis [100 1Kb] . Fili, ne in multis sint actus tui, dicit Sapiens [1 1Kb] . In uno cubitu consummata est arca [2 1Kb] . Vae homini gradienti duabus viis [3 1Kb] ! Qui enim ambulat simpliciter, ambulat confidenter [4 1Kb] . Simplicitas patenter evacuat scandalum pedis. Sed et si simpliciter agas, et voluntates malitiosas abscidas. scandalum oculi et manus evacuas. Quia si oculus tuus [Col. 0684D] simplex fuerit, id est intentio operandi, totum corpus operum et cogitationum lucidum erit, et lucebunt opera tua coram hominibus, ut glorificent Patrem tuum qui in coelis est [5 1Kb] , tunc coram Deo et angelis ejus gratiam et gloriam consequeris. Quod nobis omnibus per ministerium angelorum praestare dignetur: cui est honor et gloria in saecula saeculorum. Amen.



SERMO XLI. IN FESTO OMNIUM SANCTORUM.
[Col. 0685A]

Anima nostra sicut passer erepta est de laqueo venantium; laqueus contritus est, et nos liberati sumus [6 1Kb] .

Totus hic versiculus, imo totus hic psalmus est gratiarum actio et vox laudis. Sancti enim quorum solemnitas hodie agitur, olim similes nobis passibiles habitaverunt domos luteas, et in corpore mortis hujus tentationis laqueos, et inimici malitias graviter sunt experti. Nunc autem, quia eduxit Dominus eorum animas de periculis hujus vitae, loquitur Propheta in persona eorum et dicit: Anima nostra sicut [Col. 0685B] passer, etc. Huic verbo concinit et concordat quod Joannes in Apocalypsi ait: Sub altari Dei audivi vocem occisorum dicentium: Vindica, Domine, sanguinem servorum tuorum qui effusus est [7 1Kb] . Nec est vox ista exspectantium ultionem, sed desiderantium sui corporis glorificationem. Nam sub altari Dei constitutae sunt animae quae de corporibus exierunt, et in tranquilla quiete stolam secundam, id est glorificationem corporis gaudentes exspectant. Altare Dei sancti Patres intelligunt corpus Christi glorificatum: in cujus visione sunt ad tempus deliciae animarum, donec impleatur numerus fratrum suorum. Hae sunt aquilae, quae congregantur ad corpus. Sicut scriptum est: Ubicunque fuerit corpus, ibi congregabuntur et aquilae [8 1Kb] . Delectantur ergo in aspectu glorificatae [Col. 0685C] carnis in Christo, qui eis stolam animae nunc tribuit, et tandem glorificationem corporis tribuet, atque in hac requie gloriam perfectae glorificationis exspectant. Hinc est vox quae dicit: Me exspectant justi, donec retribuas mihi [9 1Kb] . Sane illi qui glorificationem corporis exspectabant, divinum acceperunt responsum, quod eis in Apocalypsi dictum est: Sustinete modicum tempus, donec impleatur numerus fratrum vestrorum [10 1Kb] . Nam de patriarchis et prophetis scriptum est: Deo melius aliquid providente pro nobis; ne sine nobis consumentur [11 1Kb] . Anima siquidem hominis eo temporis articulo, quo de carcere corporis hujus egreditur, et est quasi in porta qua exitur ab hac vita, juxta operum suorum exigentiam transit ad gaudia [Col. 0685D] vel dolores, juxta illud: Opera eorum sequuntur illos [12 1Kb] . Justus autem non confundetur, cum loquetur inimicis suis in porta [13 1Kb] . De illo enim dicetur: Date ei de fructu manuum suarum, et laudent eum in portis opera ejus [14 1Kb] . Nam, et si fuerunt in laboribus, sed, Amodo dicet eis Spiritus ut requiescant a laboribus suis [15 1Kb] . Olim siquidem omnes ad inferos descendebant. Unde et beatus Job dicit: Quis mihi tribuat ut in inferno protegas me, et abscondas me, donec pertranseat furor tuus, et constituas mihi tempus in quo [Col. 0686A] recorderis mei [16 1Kb] ? Erat tamen magnum chaos firmatum inter justos et impios; nam justi erant in sinu Abrahae sedentes, id est quiescentes in tenebris, exspectantes beatam spem et adventum gloriae magni Dei. Impii vero erant in doloribus et tormentis: quod ex evangelica historia in divite et Lazaro patet [17 1Kb] . Christus autem peccatorum purgationem faciens [18 1Kb] , abolito chirographo nostrae damnationis in sanguine suo, descendit ad inferos et contrivit portas aereas, ac vectes ferreos confregit [19 1Kb] . educens vinctos de domo carceris, sedentes in tenebris et umbra mortis. Posuit ergo eos sub altare Dei, abscondens eos in tabernaculo suo in die malorum, et protegens eos in abscondito tabernaculi sui. Ibi requiescunt et delectantur in aspectu corporis [Col. 0686B] Christi glorificati, exspectantes donec impleatur numerus fratrum suorum [20 1Kb] , donec supervestiat eos Christus reformans corpus humilitatis nostrae configuratum corpori claritatis suae [21 1Kb] . Ergo non sunt in sinu Abrahae, sed sub altare: jam non in inferno, sed in coelo, nisi quod et paradisum coeli, vocare Abrahae sinum Ecclesia consuevit. Porro licet stola animae in hac vita sitienter desideretur a justis, affectatur tamen amplius stola carnis. Unde et quidam dicebat: Sitivit in te anima mea quam multipliciter tibi caro mea [22 1Kb] . Ex istis triplex intelligitur sanctae animae status. In militia, in requie, in gloria. Primus in tabernaculis, secundus in atriis, tertius in domo Domini. Primum audis, cum dicitur: Quam dilecta tabernacula tua, Domine virtutum [23 1Kb] . Finis [Col. 0686C] ejusdem versiculi sequentem exprimit statum qui concupiscibilior est: Concupiscit et deficit anima mea in atria Domini [24 1Kb] . Sed, quia nondum invenisti beatitudinem, procede ulterius usque ad domum Dei. Beati enim qui habitant in domo tua, Domine [25 1Kb] . Hunc processum noverat qui dicebat: Haec recordatus sum et effudi in me animam meam, quoniam transibo in locum tabernaculi admirabilis usque ad domum Dei [26 1Kb] . Et quia forsitan times quod veniatur ad domum, et non in domum, audi vocem laetitiae et exsultationis. Laetatus sum in his quae dicta sunt mihi: in domum Domini ibimus [27 1Kb] . Illi siquidem qui de mundo triumphaverunt, educti de carcere corporis jam in atriis Domini stant et exspectant, quando recipiant corpora [Col. 0686D] sua. Laetantur, quia, impleto numero fratrum suorum, intraturi sunt in domum Domini.

Nec enim intraturi sunt in domum Domini, sive plantati, sive alii sine plebe. A Domino factum est istud, et est mirabile in oculis nostris [28 1Kb] . Quia, cum anima imago sit Altissimi, corpus vero sit fetor et morticinium, anima tamen ineffabili desiderio corpus exspectat in participium gloriae suae, ut cum eo plene capiat voluptates aeternas, cum quo communicavit miserias temporales. Tunc intrabunt Jerusalem, [Col. 0687A] quae vere est visio pacis. Ibi enim est pax Dei, quae exsuperat omnem sensum [29 1Kb] , quam scilicet nec oculus vidit, nec auris audivit, nec in cor hominis ascendit, quam praeparavit Deus diligentibus se [30 1Kb] . Ibi autem non erit nisi gratiarum actio et vox laudis. Tunc, Domine, offeremus vitulos labiorum nostrorum, tunc imponemus super altare tuum vitulos. Qui enim modo sunt sub altari: tunc erunt super altare, qui jam delectabuntur non solum in aspectu glorificatae carnis in Christo, sed fruentes divinae majestatis aspectu videbunt, et cognoscent verum Domini Patrem, et quem misit Jesum Christum, quod est vita aeterna. Videbunt autem non in speculo, vel in aenigmate, sed facie ad faciem, et transiens ministrabit illis inaestimabiles divitias [Col. 0687B] gloriae suae, ut videant et cognoscant Patrem et Filium et Spiritum sanctum, in gloria aequali, in majestate non dispari, ubi videbunt Christum quasi Unigenitum a Patre. Procul dubio ibi eum videbitis, sicut dixit vobis: O quam magna multitudo dulcedinis tuae, Domine! [31 1Kb] Anima enim, quae a corpore exuta est, et in exitu consummatae beatitudinis requiescit, quasi abscondita est interim; sed erit quando resumpto corpore sedebit super thronos tanquam judex filiorum hominum. Sicut scriptum est: Perfecisti eis qui sperant in te, Domine, in conspectu filiorum hominum [32 1Kb] . Nec equidem benefecit: sed nunc perficiet, nec justus animae suae dicet. Convertere in ea, quia benefecit tibi Deus [33 1Kb] . [Col. 0687C] Interim namque quoniam priora transierunt, jam non est inter spem et metum sicut prius fuerat, sed singulariter in spe et exspectatione gloriae, ut fiducialiter dicat: In pace in idipsum, dormiam et requiescam. Quoniam, tu, Domine, singulariter in spe constituisti me [34 1Kb] . In hoc equidem statu laeva sponsi est sub ea parte sponsae, et tunc transibit ad dexterae delectationem interminabilem. Nam delectationes in dextera ejus usque in finem [35 1Kb] . Sicut autem anima Christi, et caro jam glorificata est, ita in ipso perfectam, plenam et consummatam gloriam, tam animae quam corporis consequemur. Noli, quaeso, dubitare: sed audi discipulum quem diligebat Jesus, et quem dormientem in sinu suo coelestis scientiae torrente potavit. Nunc, inquit, filii Dei [Col. 0687D] sumus; sed nondum apparet quid erimus. Scimus autem quod, cum apparuerit, similes ei erimus [36 1Kb] . Notandum autem quod sicut triplex est natura animae, ut sit rationalis, concupiscibilis, irascibilis, ita erit glorificatio ejus triplex. Circa rationem duo contraria sunt, scientia et ignorantia. Ignorantia evacuabitur, scientia vero perficietur. Concupiscibilitati duo similiter adjacent contraria: desiderium et contemptus. Contemptus cessabit, desiderium vero perfecte implebitur. Pari modo circa irascibilitatem [Col. 0688A] laetitia et tristitia quadam contrarietate versantur. Auferetur autem tristitia, et erit aeterna jucunditas, et laetitia consummata. Erit itaque beatitudo animae sapientia vera, desiderium eorum quae desideranda sunt, et plena et nunquam interpolata laetitia. Corpus autem infirmum est, et pluribus indiget. Ideoque in quatuor ejus beatitudo consistit. Quia semel mortuum est, ne metuat iterum mori; resurgens a mortuis jam non moritur, mors illi ultra non dominabitur [37 1Kb] . Quia vero posset aeternaliter vivere ut aeternaliter pateretur, datur ei gloria impassibilitatis, et haec secunda glorificatio corporis. Corpus nostrum hodie moles terrea et onerosa, cui superaddetur agilitas, ut tanta sit subtilitas, levitas, et agilitas corporum, quanta est hodie [Col. 0688B] nostrarum cogitationum. Porro, ut inhabitet gloria in terra nostra, ut repleatur majestate Domini omnis terra, quae assumenda est in reaedificatione supernae Jerusalem, et in plenitudinem corporis Christi: sequitur claritas, in qua reformabit nos Dominus configuratos et conglorificatos, et conclarificatos claritati corporis sui. Fulgebunt enim justi in conspectu Domini, habentes tam in anima quam in corpore inter angelos et archangelos, agilitatem, immortalitatem, impassibilitatem, et claritatem corporis; aeternam vero sapientiam et interminabilem delectationem animae, atque desiderium in gaudio, et gaudium in desiderio sine fine. Amen.



SERMO XLII. IN EODEM FESTO.
[Col. 0688C]

Videns turbas Jesus ascendit in montem [38 1Kb] , etc.

Quaecunque scripta sunt, dicit Apostolus, ad nostram doctrinam scripta sunt, ut per consolationem Scripturarum spem habeamus [39 1Kb] . Unde et ascensus Christi in montem nos erigens in spem vitae, nos manifestius docet, ut relictis turbationibus hujus mundi, ascendamus in montem Domini, in eminentiam virtutum. Nam et Christus qui in omnibus operibus suis nobis propositus est in exemplum, ut sequamur vestigia ejus: ipse, juxta hoc quod olim de eodem propheta praedixerat: super montem excelsum tu ascende qui evangelizas Sion, qui evangelizas Jerusalem [40 1Kb] , facturus verbum praedicationis [Col. 0688D] prius ascendit in montem operis, sicut Lucas evangelista dicit: Coepit Jesus facere et post docere [41 1Kb] . In quo nos docet prius ascendere in eminentiam bonorum operum, antequam assumamus docentis officium. Ut qui nomen et honorem magisterii appetit, prius faciat docenda quam doceat facienda. Olim ascenderat Moyses in montem ut legem acciperet, populo inferius remanente [42 1Kb] : hodie daturus benedictionem legislator, ascendit in montem, remanentibus turbis. Ascendunt et discipuli cum eo, [Col. 0689A] ut et illos montes aeternos faciat ad illuminationem plebis suae Israel, sicut scriptum est: Illuminans tu mirabiliter a montibus aeternis [43 1Kb] . Quia per humilitatem valles fuerant, quasi montes crescant in magnitudinem dignitatis. Ascendunt ergo ut suscipiant montes pacem populo, et colles justitiam [44 1Kb] . Et aperiens os suum, etc. [45 1Kb] . Qui olim ora prophetarum aperuerat, qui tunc frequenter aperiebat ora mutorum, os suum aperuit, os illud de quo frequenter prophetae praedixerant, quia os Domini locutum est [46 1Kb] . Beati, inquit, pauperes spiritu [47 1Kb] . Jam secure possunt discipuli Joannis ad eum redire et dicere, quia pauperes evangelizantur [48 1Kb] . Manifestissime impletur in Christo, sicut ipse testatur ille sermo propheticus Isaiae: Spiritus Domini super me, [Col. 0689B] eo quod unxerit me, ad evangelizandum pauperibus misit me [49 1Kb] . Pauperes evangelizat, et Evangelii sui legem inchoat a beatitudine paupertatis, qui divitias spinis comparat, qui divites damnat. Vae, inquit, vobis, divites, qui hic habetis consolationem vestram! Beati pauperes spiritu [50 1Kb] . Audiant pauperes et laetentur, quae sit pars et haereditas eorum, quoniam ipsorum est regnum coelorum [51 1Kb] . Suum est non solum ad habendum, sed ad communicandum aliis quibus amici facti sunt. Sicut scriptum est: Facite vobis amicos de mammona iniquitatis, ut cum defeceritis, recipiant vos in aeterna tabernacula [52 1Kb] . Ecce hic iterum honor pauperum.

Pauperes qui hic recepti sunt a divitibus, in regno [Col. 0689C] suo divites recipiunt. Quia enim super pauca fideles fuerunt, super multa constituti sunt, et ideo benefactoribus suis felici commercio plenius et multiplicius poterunt respondere ad meritum. Tolerabilius et melius fuisset illi diviti evangelico, si Lazarum respexisset, et sic linguae ardentis refrigerium meruisset; sed consolationem non recepit a Lazaro, qui Lazaro nullam fecerat consolationem [53 1Kb] . Justus Dominus et justitias dilexit, aequitatem vidit vultus ejus [54 1Kb] . Quia ille lucifer aut potius noctifer in illis divitiis honoris et gloriae impatienter se habuit; justum Dei judicium est, ut ille qui cum patientia paupertatem sustinet, regnum a quo ignominiose dejectus est impatiens et superbus, gloriose possideat.

[Col. 0689D] Beati, inquit, pauperes spiritu, non omnes, sed tamen illi qui ducunt voluntariam, non coactam, non necessariam, sed spontaneam paupertatem. Nam illud solum Deo acceptum est quod ex voluntate procedit. Voluntarie, inquit Propheta, sacrificabo tibi [55 1Kb] . Porro Socrates Thebanus, et multi alii philosophi fuerunt contemptores divitiarum, et amatores paupertatis; sed evanuerunt in cogitationibus suis et dati sunt in reprobum sensum [56 1Kb] . A regno [Col. 0690A] coelorum elongati sunt, quia pauperes spiritu non fuerunt.

Nescio, fratres, si plane intelligitis quid sit pauperem esse spiritu. Apud multos hoc verbum quandoque scrupulum dubitationis induxit. Quidam abundant et in sensu [57 1Kb] et in spiritu, sicut filii hujus saeculi qui prudentiores sunt filiis lucis in generatione sua [58 1Kb] . Istos siquidem nec pauperes, nec divites spiritu censere praesumo. Quis ergo erit pauper spiritu? Nunquid ille qui turbatur et concutitur a pusillanimitate spiritus et tempestate? Certe nec istum pauperem spiritu dignum est profiteri. Curramus ad Apostolum. Vir enim circumspectus et multorum expertus est. Non accepimus, dicit Apostolus, spiritum hujus mundi, sed Spiritum qui ex [Col. 0690B] Deo est [59 1Kb] . Est autem spiritus hujus mundi, spiritus qui inflat, spiritus superbiae, de quo idem Apostolus dicit: Ambulastis, inquit, secundum principem potestatis aeris hujus, spiritum qui nunc operatur in filiis diffidentiae [60 1Kb] . Credo si quis deficeret ab hoc spiritu, pauper esset spiritu. Sed non sufficeret hoc, nisi Spiritus Dei redderet testimonium spiritui ejus. Procedamus ergo ulterius si forte possimus intelligere quid sit esse pauperem spiritu. Credo quia pauper spiritu est, qui deficiens a se ipso, et se totum pro Christo abnegans, nihil habet in cogitatione aut memoria, nihil in delectatione, aut desiderio nisi Christum. Iste potest dicere: Memor fui Dei et delectatus sum, et defecit spiritus meus [61 1Kb] . [Col. 0690C] Hanc sui abdicationem, hanc paupertatem, et hunc defectum spiritus videbatur habere qui dicebat: Velociter exaudi me, Domine, quia defecit spiritus meus [62 1Kb] . Et illud: In deficiendo ex me spiritum meum, et tu cognovisti semitas meas [63 1Kb] . Qui ergo mundo renuntians et se ipsum abdicans sub potenti manu Dei, et sub observantia ordinis se humiliat: hic est pauper et humilis spiritu. De talibus dictum est: Juxta est Dominus his qui tribulato sunt corde, et humiles spiritu salvabit [64 1Kb] . Isti Spiritu Dei aguntur non alta sapientes; sed humilibus consentientes.

Beati, inquit, pauperes spiritu. Nonne jam ex parte beatificati sunt, qui delectantur in sua paupertate, quod suam miseriam reputant divitias temporales. Et hoc est forte quod Salomon de Ecclesia [Col. 0690D] spiritualium pauperum dicit: Multae filiae congregaverunt divitias; ista supergressa est universas [65 1Kb] . Multi congregant divitias, et fructum divitiarum in eis non inveniunt [66 1Kb] . Nonne fructus divitiarum debet esse sufficientia? Et invenio scriptum: Divites eguerunt et esurierunt; inquirentes autem Dominum non minuentur omni bono [67 1Kb] . Mirabiliter elusa est sapientia hujus mundi; filii hujus mundi qui sapientes sunt in oculis suis, experiuntur quotidie [Col. 0691A] quod possidere divitias cedit eis ad sollicitudinem et tormentum; filii vero lucis qui spiritualem exquirunt prudentiam, compererunt quod divitias relinquere facit liberum et beatum. Confiteor tibi, Pater coeli et terrae, quoniam abscondisti haec a sapientibus et prudentibus, et revelasti ea parvulis [68 1Kb] . Vide quam justus est Dominus; pauper spiritu contemnit divitias, pecunias detestatur, et nihil ei deficit, quia sufficit ei Deus, et insuper suum omnino est regnum coelorum. Dives autem sectator avaritiae, cultor mammonae, servus pecuniae, pro nummo apostata, in nummo idololatra, qui nummum constituit deum suum, in eo magis deliquit; majorem timorem, et majorem sollicitudinem, majoremque per omnem modum habens in eo amaritudinem, [Col. 0691B] in quo majorem sibi constituerat voluptatem. Vos autem pauperes spiritu, cum sitis nihil habentes, estis tamen omnia possidentes; nam Christus portio vestra. Vox cujusdam pauperis est: Deus cordis mei, et pars mea Deus in aeternum [69 1Kb] . Nonne possidetis omnia, si habetis eum qui omnia habet? Cui Deus adest, nihil abest: et cui Christus sufficit, nihil deficit. Timentibus, inquit, Deum nihil deest [70 1Kb] . Divites onerati sarcinis hujus mundi, inutilibus quidem, sed gravibus, duce diabolo, properant ad infernum; nam, teste Veritate: facilius esset camelum intrare per foramen acus, quam divitem intrare in regnum coelorum [71 1Kb] . Nonne jam delibant coelestis regni primitias, quorum conversatio est in coelis [72 1Kb] , qui contemptis [Col. 0691C] possessionibus terrenis, nihil desiderant, nisi Christum apud quem suum collocavere depositum? Ideo voto et desiderio sunt in coelis. Nam ubi est thesaurus tuus, ibi est et cor tuum [73 1Kb] . Nonne quasi paradisus deliciarumque hortus sunt in anima justi, virtutum species, bonae operationis fragrantia, conscientiae securitas, naturalitas quaedam boni, delectationis quaedam deliciae spirituales, in Christo coelestium desideria, dilatatio charitatis ad omnes, gaudium, et pax in Spiritu sancto? Haec, etsi non faciant illam beatitudinem quam nec oculus vidit, nec auris audivit [74 1Kb] , pertinent tamen ad illud centuplum quod promittitur contemptoribus terrenorum pro Christo. Isti quia sciunt qui crediderunt et certi sunt; jam quasdam primitias exsultationis [Col. 0691D] aeternae decerpunt, juxta Sapientis verbum: Exspectatio justorum laetitia [75 1Kb] . Hujus thesauri conscius erat qui dicebat: In via testimoniorum tuorum delectatus sum, sicut in omnibus divitiis [76 1Kb] . Haec est praelibatio quaedam futurae dulcedinis, cibus animae in praesenti, cujus erat oblitus qui dicebat: Oblitus sum comedere panem meum [77 1Kb] . O quam pretiosus, o quam gloriosus est apud Filium Dei titulus paupertatis! Quippenam, cum ipse esset dives omnium, [Col. 0692A] factus est omnium pauper; ut pauperes transferret in divitias gloriae suae. Et quis ei auderet dicere: Miserere mei, Domine [78 1Kb] , adjuva me, Domine [79 1Kb] , quia dives sum? potius esset hoc iracundiam provocare, quam misericordiam impetrare. Ideo David sciens quod Deus esset amator pauperum; licet dominaretur in solio regali, erat tamen pauper spiritu. Unde et secure dicebat: Inclina, Domine, aurem tuam et exaudi me, quoniam inops et pauper sum ego [80 1Kb] . Et alibi: Pauper sum ego, et in laboribus a juventute mea [81 1Kb] . Ego, inquit, mendicus et pauper sum; Dominus sollicitus est mei [82 1Kb] . Quare hoc dicebat? sciebat enim quia parcet Dominus pauperi et inopi, et animas pauperum salvas faciet [83 1Kb] . Quid autem de divitibus et potentibus scriptum est: [Col. 0692B] Potentes potenter tormenta patientur? [84 1Kb] et illud: Deducunt in bonis dies suos, et in momento ad inferna descendunt [85 1Kb] . Gaudeant ergo pauperes, quoniam ipsorum est regnum coelorum. Aliis sanctis fit promissio de futuro.

Beati mites, quoniam ipsi possidebunt terram. Beati pacifici, quoniam filii Dei vocabuntur. Beati mundo corde, quoniam ipsi Deum videbunt [86 1Kb] . Omnium remuneratio prolongata est in futurum. Soli pauperes spiritu, et hi qui persecutionem patiuntur propter justitiam, id est martyres, fructum aeternae retributionis ad manum habent. Sic pauperes et martyres ad paria judicantur; nam ex paritate praemiorum conjecturatur, sicut mihi visum est, paritas meritorum. [Col. 0692C] Quare non esset par praemium pauperum et martyrum, cum paupertas sit martyrium, et esse pauperem sit esse martyrem; nam martyrium aliud est in carne, aliud est in spiritu. Quid est inter illa, nisi quia pauperum afflictio tractim et productiore spatio protrahitur; martyrum vero passio quodam mortis et doloris compendio consummatur? Quod iste sustinet cum dilatione, ille cum acceleratione. Quod iste paulatim, ille summatim, et in hoc pares sunt, quia angustiam passionis, quam iste in transitu tolerat, ille longo cruciatus taedio recompensat. Tam huic quam illi fit promissio de praesenti. Beati pauperes spiritu, quoniam ipsorum est regnum coelorum. In quo notandum quod, cum omnes alii mites, scilicet et pacifici, et misericordes, et caeteri qui enumerantur [Col. 0692D] in hoc catalogo beatorum, aliquid de pulvere humanae conversationis contraxerint: saepe deferunt secum ligna, fenum, stipulam. Isti autem duo qui purgati sunt, alter in sanguine suo, alter in camino paupertatis, et frixorio spiritus contribulati: nihil deferunt secum quod oporteat transire per ignem. Ideoque statim ad locum beatitudinis evolant; alii vero adipiscuntur beatitudinem sic quasi per ignem. De martyribus Dei, quia laverunt stolas [Col. 0693A] suas in sanguine Agni [87 1Kb] ; de pauperibus, quia se judicaverunt quia in cordis contritione et ardore devotionis omnem in se peccati rubiginem excoxerunt, dicitur: Et purgabit filios Levi [88 1Kb] in spiritu judicii et spiritu ardoris [89 1Kb] . Fratres, manum vestram misistis ad fortia; regnum coelorum apprehendistis. Regnum Dei intra vos est, ad manum, ad mercedem laborum vestrorum. Quia breves dies hominis sunt, prope est dies mortis, divitibus hujus saeculi terribilis, pauperibus vero desiderabilis, quibus datura est eadem judicii dies divitias honoris et gloriae, regnum coelorum, atque beatitudinem et gloriam sine fine. Quam nobis praestare dignetur Jesus Christus, cui est honor et gloria in saecula saeculorum. Amen.



SERMO XLIII. IN EODEM FESTO.
[Col. 0693B]

Beati pauperes spiritu, etc. [90 1Kb] .

Evangelizantur hodie pauperes. Audiant ergo pauperes et laetentur; coelorum enim Rex et Dominus, regnum coelorum hodie eis donat. Diligit enim pauperes Dominus; pro quibus se ipsum pauperem fecit, et se quodammodo de regno suo et de regia majestate deposuit, ut pauperes faceret sui regni dominos et haeredes. Divitias quidem comparat spinis, et divites damnat. Vae vobis, inquit, divites qui habetis hic consolationem vestram! [91 1Kb] . Unde et rogatus noluit intrare in domum reguli, ne videretur divitias honorasse. Damnat itaque divitem, et parcet [Col. 0693C] pauperi et inopi Deus. Hunc humiliat, et hunc exaltat; simul in unum dives et pauper. Divitem humiliat, cui cedit honor in opprobrium, exaltatio in dejectionem, divitiae in miseriam, deliciae in tormentum. Hunc exaltat suscitans de pulvere egenum, et de stercore erigens pauperem, ut sedeat cum principibus, et solium gloriae teneat [92 1Kb] . Celebris et gloriosus est apud Deum titulus paupertatis. Unde et perfectionem vitae in paupertate constituens: Si vis, inquit, perfectus esse, vade, et vende omnia quae habes, et da pauperibus [93 1Kb] . Cum Petrus praemisisset: Domine, ecce nos reliquimus omnia, et secuti sumus te, quid ergo erit nobis? Responsum est ei: In regeneratione, cum sederit Filius hominis in sede majestatis suae, sedebitis et vos judicantes duodecim tribus [Col. 0693D] Israel [94 1Kb] . Qui ergo viles et contemptibiles judicantur, divites judicabunt. Dives judicabitur, pauper gloriabitur. Quod in Lazaro et divite manifestissime declaratur [95 1Kb] . In hujus rei significationem Nabuzardan in excidio Jerusalem dimisit in pace pauperes, et divites captivavit [96 1Kb] . Ecce nos reliquimus omnia, dicit Petrus [97 1Kb] , et ei datum est mundi judicium. Reliquit Joseph pallium suum Aegyptiae [98 1Kb] , et dominus Aegypti factus est. Reliquit Samaritana hydriam [Col. 0694A] [99 1Kb] , et salvata est. Reliquit Joannes sindonem suam [100 1Kb] , et beatae Virgini datus est custos, et a tributo mortis liberatus est. Vere beati pauperes spiritu. Propter miseriam inopum et gemitum pauperum nunc exsurgam, dicit Dominus [1 1Kb] . Animas pauperum salvas faciet, et honorabile nomen eorum coram ipso [2 1Kb] . Aestimanda est autem haec paupertas ex animi humilitate et mansuetudine, non ex patrimonii quantitate. Non est enim meritoria paupertas, si sit sine mansuetudine, si sit exasperans, et impatiens disciplinae. Ideoque subjungitur: Beati mites, quoniam ipsi possidebunt terram [3 1Kb] ? Nonne immites et tyranni hodie possident terram? Sed beati sunt mites, quia possidebunt terram: ergo beatiores sunt impii tyranni, quia jam possident terram? Scio autem [Col. 0694B] quia de illis scriptum est: Perdet Dominus de terra memoriam eorum [4 1Kb] . Fructum eorum de terra perdes, et semen eorum a filiis hominum [5 1Kb] . Mansueti autem haereditabunt terram, et gloriabuntur in multitudine pacis [6 1Kb] . Immites et crudeles qui terrena sapiunt consumentur a terra; nec enim aliud sunt quam terra. Terra de terra facti, redituri iterum in terram. Verbum prophetae est: Audi, terra, terra, terra [7 1Kb] . Quique terrigenae et filii hominum [8 1Kb] , qui terram cupitis, terram lingitis, pro terra litigatis, scitote quia non est vobis, neque erit sors in terra, quam Dominus mitibus repromisit. Et quae est terra haec quae a Domino promittitur? procul dubio terra promissionis. Estne terra illa quae protenditur a Dan [Col. 0694C] usque Bersabee, et a magno flumine Euphrate usque ad flumen Aegypti, qui est Rhinicorus, a mari usque ad mare, et a flumine usque ad terminos orbis terrarum? Haec est terra Chanaam, terra scilicet cordis nostri. Haec est terra quae Abrahae promissa est et semini ejus, cui, dum habitaret inter Chaldaeos, dictum est a Domino: Egredere de terra tua, et veni in terram quam monstravero tibi [9 1Kb] . Data est ergo ei terra Chanaan in funiculo distributionis, erectique sunt Chananaei: in quo signanter erudimur a Domino, ut exeamus a domo iniquitatum. Pugnemus contra Chanaan, contra vitia, et spirituales nequitias: Vita enim nostra militia est super terram [10 1Kb] , ut possideamus terram cordis nostri. Subjice tibi, Domine, animam meam, ut subjiciam tibi terram [Col. 0694D] corporis mei. Nonne Deo subjecta erit anima mea [11 1Kb] , ut in pace possideam corpus meum, non recalcitrans, non lasciviens, sed rationi obediens, et subjectum? Domine, si non possum omnino exterminare motus illicitos, hoc saltem gratiae mihi addas, ut eos subjiciam servituti. Nam et Israel Jebusaeum delere non potuit, sed eum tributarium sibi fecit. Hunc sibi subjiciebat in servum qui dicebat: Castigo corpus meum, et in servitutem redigo [12 1Kb] . Extraordinarios siquidem [Col. 0695A] motus carnis mansuetudo pacificat, ut eveniat quod Propheta precatur: Fiat pax in virtute tua [13 1Kb] , id est in mansuetudine. Nam, cum omnes virtutes Christi sint a Christo, haec spiritualiter dicitur Christi esse. Ipse enim dicit: Discite a me quia mitis sum et humilis corde [14 1Kb] . Et super quem requiescet spiritus meus, nisi super humilem, et mansuetum, et trementem ad verba mea [15 1Kb] ? Erit quando exterminabitur totum semen Chanaan de terra nostra, quando ipsa creatura liberabitur a servitute corruptionis in libertatem gloriae filiorum Dei [16 1Kb] . Tunc mansueti haereditabunt terram, et delectabuntur in multitudine pacis [17 1Kb] , propter mansuetudinem et justitiam, dicit Propheta, deducet te mirabiliter dextera tua [18 1Kb] . Arguet autem Dominus pro mansuetis terrae [19 1Kb] . Audiant mansueti et [Col. 0695B] laetentur [20 1Kb] . Exaltabit enim mansuetos Dominus in salutem [21 1Kb] , quia mansueti haereditabunt terram, et ideo beati mites, quoniam ipsi possidebunt terram [22 1Kb] , terram corporis nostri, quam in sua glorificatione videre summa gloria est, summumque bonum. Sane antiquus ille pater hominum, aut potius criminum, posteritati suae virus antiquae praevaricationis infudit. Unde adhuc sentio legem contrariam in membris meis repugnantem legi mentis meae [23 1Kb] . Video quia perdidi dies meos, quasi aquam bibens, iniquitatem scilicet faciens ab adolescentia mea. Ideo sagittae Domini in me sunt quarum indignatio ebibit spiritum meum [24 1Kb] . Video infra me, supra me, juxta me, contra me infinita mortis pericula, et dolores inferni, ut plangam cum Propheta, et dicam: In me, Domine, [Col. 0695C] transierunt irae tuae, et terrores tui conturbaverunt me [25 1Kb] . Circumdederunt me dolores mortis, et pericula inferni invenerunt me [26 1Kb] . Lugebo ergo, et humiliabor sub potenti manu Dei; ponam in pulvere os meum, si forte sit spes. Lugebo quia dies antiquos perdidi; lugebo, ut dies aeternae consolationis acquiram. Scio enim quis dixerit: Beati qui lugent, quoniam ipsi consolabuntur.



SERMO XLIV. IN EODEM.

Beati qui lugent, quoniam ipsi consolabuntur [27 1Kb] .

Melius est equidem ire ad domum luctus quam ad domum convivii [28 1Kb] . Est luctus poenitentiae, de quo Propheta: Exitus aquarum deduxerunt oculi mei, [Col. 0695D] quia non custodierunt legem tuam, Domine [29 1Kb] . Et: Lavabo per singulas noctes lectum meum, lacrymis meis stratum meum, rigabo [30 1Kb] . Est luctus affectionis, quem exhibuit David super Absalon [31 1Kb] , et Jacob super Joseph [32 1Kb] . Talem luctum non multum approbat Deus. Unde et Samueli dictum est: Usquequo lugebis Saul? [33 1Kb] Est luctus avaritiae, juxta illud:

Lugetur lacrymis amissa pecunia veris,
et hunc Dominus detestatur. Est luctus desperationis, [Col. 0696A] luctus scilicet Esau, luctus Cain: et hunc abominatur Dominus. Est luctus devotionis, et afflictionis, et hunc Dominus amplexatur. De isto scriptum est: Posuisti lacrymas meas in conspectu tuo, sicut et in promissione tua [34 1Kb] . Exaudi orationem meam Domine, auribus percipe lacrymas meas in conspectu tuo [35 1Kb] . Hic est luctus qui beatos efficit. Beati enim qui lugent, quoniam consolabuntur. De hoc luctu sive moerore dicitur per prophetam: Moeror viri humiliabit eum, et sermone bono laetificabitur [36 1Kb] . Et alius Propheta: Euntes ibant et flebant mittentes semina sua. Venientes autem venient cum exsultatione, portantes manipulos suos [37 1Kb] . Amen amen dico vobis quia plorabitis, et flebitis vos; mundus autem gaudebit. Quid est, moeror viri humiliabit eum? plorabitis, et [Col. 0696B] flebitis vos; mundus autem gaudebit. Quid est sermone bono laetificabitur? tristitia vestra vertetur in gaudium. Et, venientes venient cum exsultatione [38 1Kb] . Infelix ego homo, quis dabit capiti meo aquam? Quis aperiet mihi cataractas miserrimi capitis mei, ut lugeam bona quae amisi, et mala quae commisi: ut lugeam necessitates publicas: ut doleam et deplorem familiares angustias? Tota enim vita hominis tentatio est super terram [39 1Kb] . Sumus tentationibus miserrimis interius pleni, foris circumdati. Quod video, quod audio, quod volo, quod nolo, quod placet, quod displicet, quod meditor, quod loquor, quod taceo, quod laboro, quod quiesco, denique totum quod vivo tentatio est, et afflictio spiritus. Deducant oculi mei lacrymas, et dent diluvium aquarum multarum, ut [Col. 0696C] possim diluere sordes, quas ab adolescentia mea contraxi. Sensus enim mei proni fuerunt ab adolescentia in malum [40 1Kb] . Feci pactum cum inferno, et cum morte pepigi foedus [41 1Kb] . Et ecce defecerunt in vanitate dies mei, et anni mei cum festinatione [42 1Kb] . Infixus sum in limo profundi, et non est substantia [43 1Kb] . Et nunc quae est exspectatio mea? Nonne tu, Domine? nam substantia mea apud te est [44 1Kb] . Da mihi, Domine, lacrymas Petri, lacrymas Chananaeae, lacrymas peccatricis. Da mihi inferius irriguum, quoniam anima mea sicut terra sine aqua tibi [45 1Kb] . Da mihi, O fons misericordiae, fontem aquarum, quibus abluam sordes cordis mei, ut dimittam adversum me eloquium meum. Lugens, et plangens, accusans, et damnans [Col. 0696D] perditissimam vitam meam. Sane est irriguum superius, quod nondum postulare praesumo. Rivulus quidem aquarum coelestium, qui de calore amoris et devotionis procedit. Anima siquidem pia devotione et desiderio in amorem Christi resoluta in lacrymas defluit, et liquescit. Ideo illa quae languebat amore, dicebat: Anima mea liquefacta est ut dilectus locutus est [46 1Kb] . Hae sunt aquae calidae quas invenit Ana, filius Sebeon [47 1Kb] . Haec aqua jam non est [Col. 0697A] aqua, mutata est in vinum, ut laetificet cor hominis. Sicut scriptum est: Date vinum moerentibus, et siceram his qui amaro sunt animo [48 1Kb] . Hoc vinum nobis necessarium est propter frequentes infirmitates nostras. Hoc est vinum de vinea Sorec [49 1Kb] , appetitus scilicet sanctitatis et desiderium justificationum Dei. Has justificationes nondum desiderabat, sed cupiebat desiderare qui dicebat: Concupivi desiderare justificationes tuas in omni tempore [50 1Kb] . Sane ex ipsa justificatione crescit justitiae desiderium, et devotionis fervor amoris excitat incentivum. Sic ergo justitiae cibus dum plus reficit, plus dulcescit; dum amplius recipitur, amplius esuritur. Vehemens enim desiderium esuries est. Ideo ille qui est summa justitia, dicit: Qui edunt me adhuc esurient, et qui [Col. 0697B] bibunt me adhuc sitient [51 1Kb] . Non sicut illi qui edebant panem Moysi in deserto, aut bibebant de hydria Samaritanae, sed esuries praesentis vitae satietas est futurae. Tunc erit satietas et nulla anxietas, desiderium et nullum fastidium, jugis affectus nullusque defectus. Erit ibi desiderium in satietate, et in desiderio satietas. Ut edatis, inquit, et bibatis super mensam in domo Patris mei [52 1Kb] . Tunc enim ab ubertate domus Dei, et torrente voluptatis vasa misericordiae replebuntur. Nunc gratia est esuriens justitiae, quam subsequetur satietas interminabilis gloriae. Hanc innuebat quidam cum diceret: Ego autem in justitia apparebo in conspectu tuo; satiabor cum apparuerit gloria tua. Esuries et sitis justitiae, [Col. 0697C] causa est beatitudinis [53 1Kb] . Beati enim qui esuriunt et sitiunt justitiam, quoniam ipsi saturabuntur.



SERMO XLV. DE EODEM FESTO.

Beati qui esuriunt et sitiunt justitiam, quoniam, ipsi saturabuntur [54 1Kb]

Nunquid esurio justitiam, si desidero esse justus? Et quis est qui hoc non desideret? Balaam Ariolus non solum vitam justorum, sed eorum novissima appetebat. Moriatur, inquit, anima mea morte justorum, et fiant novissima mea horum similia [55 1Kb] . Volo esse justus, et nolo, quia justitiam appetens iniquitati consentio. Quae autem participatio justitiae cum iniquitate? Aut quis consensus Dei cum idolis [56 1Kb] ? Nemo potest duobus dominis servire [57 1Kb] , nemo potest [Col. 0697D] iniquitati et justitiae consentire. Si motum peccati sentis, et consentis, non esuris justitiam, imo injustus es, et iniquus, si sentis, et contradicendo dissentis: pes tuus in via recta est, et credo quod justitiam esuris, ut secure possis dicere cum Propheta: Utinam dirigantur viae meae ad custodiendas justificationes tuas [58 1Kb] ! Pugna quidem magna est [Col. 0698A] inter sensum et consensum, inter carnem et spiritum. Ideo Apostolus sentiens, et non consentiens, dicit se facere malum, et non operari illud. Quod nolo, inquit, malum, facio, id est, per concupiscentiam facio; et: Jam non ego operor illud, sed quod habitat in me peccatum [59 1Kb] . Apostolus hac inextricabili perplexitate ligatus clamare compellitur: Infelix ego homo! quis me liberabit de corpore mortis hujus [60 1Kb] ? Idem nos consolatur, et dicit: Si Christus vos liberaverit, vere liberi eritis [61 1Kb] . O Domine, libera animam meam, misericors Dominus et justus [62 1Kb] . Tu es justitia, redemptio et salus nostra. Dic animae meae: Salus tua ego sum [63 1Kb] . Sana animam meam, Domine, quia peccavi tibi [64 1Kb] . Si iniquitates observaveris, Domine, Domine, quis sustinebit [65 1Kb] ? Omnes [Col. 0698B] enim justitiae nostrae sicut pannus menstruatae [66 1Kb] . Ideo turbatus est a furore oculus meus. Anima mea turbata est valde, unde et verba mea dolore plena sunt valde. Quare tristis es, anima mea, et quare conturbas me [67 1Kb] ? Nunquid resina non est in Galaad, aut medicus non est tibi [68 1Kb] ? Et tu homo, miserere tui, miserere animae tuae placens Deo. Si vis misereri tui, omnes miserias evasisti. Miserator etiam et misericors Dominus talem se tibi exhibebit, qualem te tibi et proximo tuo exhibere volueris. Miserere animae tuae, ut non dicatur de te: Sterilem pavit, et viduae bene non fecit. Omnis siquidem inique agens, crudelis et impius est animae suae. Nam qui diligit iniquitatem, [Col. 0698C] odit animam suam [69 1Kb] : exerce misericordiam et beatitudinem apud Deum. Beati enim misericordes, quoniam ipsi misericordiam consequentur.



SERMO XLVI. IN EODEM.

Beati misericordes, quoniam ipsi misericordiam consequentur [70 1Kb] .

Verbum Jacobi [71 1Kb] est: Judicium sine misericordia illi erit, qui non fecit misericordiam. Sane misericordia Dei superexaltat judicium. Verbum Sponsae est: Meliora sunt ubera tua vino [72 1Kb] ; misericordiam, inquit, volo, et non sacrificium [73 1Kb] . Dimitite, et dimittetur vobis [74 1Kb] . Si non remiseritis ex corde, Pater vester coelestis non dimittet vobis [75 1Kb] . Verbum Salomonis est [76 1Kb] : Homo homini servat iram, et in homine [Col. 0698D] simili sibi non servat misericordiam. Serve nequam, dicit Dominus, omne debitum dimisi tibi, quia rogasti me. Nonne oportuit te misereri conservo tuo, sicut et ego tui misertus sum [77 1Kb] ? Paulus ad Ephesios: Omnis amaritudo et indignatio tollatur a vobis, ut sitis misericordes, donantes commissa invicem [78 1Kb] . Recole misericordiam Joseph in fratres [Col. 0699A] suos [79 1Kb] , misericordiam Moysi in populum contentiosum, incredulum et rebellem; misericordiam David in Saulem [80 1Kb] , et Absalon et Semei [81 1Kb] , et aliorum qui fuerunt misericordiae viri et nullum qui misericordiam fecerit invenies periisse. Est autem misericordia intercessionis, ut in Samuele pro Saule; in Daniele, in Moyse pro populo Israel. Dixit enim ut disperderet eos, si non Moyses stetisset in confractione, in conspectu ejus, ut averteret iram suam ne disperderet eos [82 1Kb] . Est misericordia consolationis, sicut dicit Job [83 1Kb] : Eram, inquit, moerentium consolator; oculus fui caeco, pes claudo. Pater eram pauperum, quia ab infantia mea crevit miseratio mecum, et de utero matris meae mecum egressa est. Est etiam et misericordia correctionis, sicut ad Galatas [Col. 0699B] [84 1Kb] scribit dicens: Si praeoccupatus fuerit homo in aliquo delicto, vos qui spirituales estis, instruite hujusmodi in spiritu lenitatis, considerans temetipsum, ne et tu tenteris. Misericordia usque ad inimicum se porrigit sicut scriptum est: Diligite inimicos vestros, benefacite his qui oderunt vos [85 1Kb] . Paulus ad Romanos [86 1Kb] : Benedicite persequentibus vos, et nolite maledicere, nulli maledictum pro maledicto reddentes. Et idem: Si esurierit inimicus tuus, ciba illum; si sitit, potum da illi [87 1Kb] ; nam et Christus pro crucifixoribus suis oravit. Cum duo sint filii Rachelis, id est, duo opera charitatis, sex sunt filii Liae, id est sex opera misericordiae, quae Dominus enumerat in Evangelio: Esurivi, et dedisti mihi manducare; [Col. 0699C] sitivi, et dedisti mihi bibere [88 1Kb] . Ista sex opera misericordiae eleemosyna comprehendit. Eleemosyna enim est quidquid homo per compassionis affectum necessitatibus alienis impendit. Ecclesiasticus dicit: Absconde eleemosynam in sinu pauperis, et ipsa orabit pro te, et liberabit ab omni ma lo [89 1Kb] . Aqua exstinguit ignem, eleemosyna culpam [90 1Kb] . In Luca [91 1Kb] scriptum est: Qui habet duas tunicas, det non habenti; et qui habet escas, similiter. Martinus [92 1Kb] supererogavit, qui suam pauperi chlamidem dimidiavit. Ipse etiam totam tunicam et unicam pauperi dedit, cui archidiaconus suus aliam pro quinque denariis emit. Quidquid pauperi datur, Domino commodatur, ipse enim est pauperum fidejussor. Beatus autem homo qui miseretur et commodat [93 1Kb] . [Col. 0699D] Si dispergis bona tua, et effundis in pauperes, justitiam tibi in aeternum constituit et justitiae fructum. Scriptum est enim: Dispersit, dedit pauperibus, justitia ejus manet in saeculum saeculi [94 1Kb] . Eremita spoliatus a praedonibus, et in semiunciis ambulans seminudus, interrogatus quis eum spoliasset, respondit: Codex iste coelestis docens omnia esse danda pauperibus. Cui cum diceretur quia adhuc aliquid haberet, [Col. 0700A] ipsa semiuncia pauperi dedit. Paulinus Nolanus episcopus non tantum sua dedit, sed et se ipsum in servitutem pro filio viduae pauperis concessit, et tradidit. Et ego, inquit Apostolus, superimpendar pro animabus vestris [95 1Kb] . Si non ponis animam tuam pro anima, pone saltem bona tua temporalia pro te ipso. Fac tibi amicos de mammona iniquitatis [96 1Kb] . Honora Dominum de tua substantia [97 1Kb] . Omni petenti te tribue [98 1Kb] . Non exspectes ut pro te mortuo fiant eleemosynae, quas vivus fecisse debueras.

Eleemosyna viventis lumen est ante faciem incedentis. Eleemosyna vero post obitum, quasi lucerna post tergum. Eleemosyna lumen est animae, si tamen cum hilaritate animi fiat: hilarem enim datorem diligit Deus [99 1Kb] . Unde Apostolus ad Corinthios: [Col. 0700B] Unusquisque prout destinavit in corde suo, non ex tristitia aut neccessitate [100 1Kb] , sed ex voluntate. Voluntarie, inquit, sacrificabo tibi [1 1Kb] . Voluntarie, non coacte; nam, qui ex coactione officii, sive famae, vel rei temporalis obtentu eleemosynam facit, non est ei sors, neque pars in eleemosynae fructu. Forsitan aequalis est corvo qui pascebat Eliam, et viduam. Verbum Pauli est: Non quaero datum, sed requiro fructum [2 1Kb] . Vis audire eleemosynae fructum? Beatus qui intelligit super egenum et pauperem, in die mala liberabit eum Dominus. Dominus conservet eum, et vivificet eum, et beatum faciat eum in terra, et non tradat eum in animam inimicorum ejus [3 1Kb] . Liberat et conservat, vivificat et beatificat, [Col. 0700C] juxta verbum filii Syrach: Eleemosyna viri quasi sacculus cum ipso, et ei gratiam conservabit [4 1Kb] . Eleemosyna siquidem oculos cordis purificat et emundat. Date, inquit Lucas [5 1Kb] , eleemosynam, et omnia munda sunt vobis. Sane munditia cordis ipsa est in sanctimonia, sine qua nemo videbit Deum [6 1Kb] . Eleemosyna vero mundat oculos cordis, et aperit ad videndum. Beati autem mundo corde, quoniam ipsi Deum videbunt.



SERMO XLVII. DE EODEM FESTO.

Beati mundo corde, quoniam ipsi Deum videbunt [7 1Kb] .

Sex sunt opera misericordiae, sicut diximus, quae [Col. 0700D] hominem purificant et emundant. Nonne haec opera sunt sex hydriae in Galilaea positae ad purificationem Judaeorum? Aqua mundat, eleemosyna mundat, fides mundat: Fide, inquit, mundans corda eorum [8 1Kb] . Beati autem mundo corde, quoniam ipsi Deum videbunt. Nonne vita aeterna est videre te Deum, et quem misisti Jesum Christum? Beati, Domine, qui te viderunt et in te crediderunt, spe [Col. 0701A] non re. Nam et mundi corde hodie te vident, nec tamen beati sunt; vident sed per speculum, et in aenigmate [9 1Kb] , et quasi sub nube. Erit tempus quando videbunt te facie ad faciem in splendoribus sanctorum [10 1Kb] , gloria et honore coronatum [11 1Kb] , non in diademate majestatis tuae, sed quasi unigenitum a Patre plenum gratiae et majestatis. Tunc exsultabimus et gaudebit cor nostrum [12 1Kb] ; tunc erit Sabbatum de Sabbato; tunc erit in ore hominum canticum novum [13 1Kb] , et vox quasi laetantium omnium. Ibi sicut Christus splendor et figura substantiae Dei, sic apparebit in figura Dei et gloria majestatis. O custos hominum et redemptor noster, ad te levavi oculos meos [14 1Kb] , oculos scilicet cordis mei. Sicut enim oculi servorum in manibus dominorum suorum, ita [Col. 0701B] oculi nostri ad te, Domine, donec miserearis nostri [15 1Kb] . Verumtamen turbatus est a furore oculus meus [16 1Kb] ; dereliquit me virtus mea, et lumen oculorum meorum, et ipsum non est mecum [17 1Kb] . Non possum videre faciem tuam nisi oculo mundi cordis. In immunditiis concepit me mater mea [18 1Kb] ; et: Quis potest facere mundum de immundo conceptum semine? Nonne tu qui solus es [19 1Kb] ? Cor mundum crea in me, Deus [20 1Kb] , Deus cordis mei, et pars mea Deus in aeternum [21 1Kb] . Tibi dixit cor meum; exquisivit te facies mea; faciem tuam, Domine, requiram [22 1Kb] . Quid enim mihi est in coelo, et a te quid volui super terram [23 1Kb] ? Dominus illuminatio mea, et salus mea, quem timebo [24 1Kb] ? Illumina oculos meos ne unquam obdormiam in [Col. 0701C] morte: nequando dicat inimicus meus: Praevalui adversus eum [25 1Kb] . Tu es funiculus haereditatis meae [26 1Kb] , portio mea in terra viventium [27 1Kb] . In terra, quae promittitur mitibus; in terra consolationis, quae lugentibus offertur; in regno coelorum, quod patientibus et pauperibus datur; in haereditate sanctorum, et pace filiorum Dei; in pace Dei, quae exsuperat omnem sensum [28 1Kb] , quae filios Dei consortes beatitudinis facit. Beati enim pacifici quoniam filii Dei vocabuntur.



SERMO XLVIII. IN EODEM.

Beati pacifici, quoniam filii Dei vocabuntur [29 1Kb] .

Non est Deus dissensionis, sed pacis, qui pacificavit [Col. 0701D] in sanguine unigeniti Filii sui quae in coelis, et quae in terra [30 1Kb] . Qui enim motus interiores pacificant in servitutem et in obsequium Christi, qui cum proximo pacem habent, qui fratres ad pacem reconciliant, super istos pax Domini requiescit et requies Dei vocandi sunt. Pacifici enim filii Dei vocabuntur. Inquire ergo pacem et persequere eam [31 1Kb] , sunt reliquiae homini pacifico [32 1Kb] . Vis videre reliquias [Col. 0702A] hujus pacis? Hanc pacem sequitur pax aeterna, et utramque pacem dat Dominus. Sicut scriptum est: Pacem super pacem dabit Dominus. Utramque pacem evidenter insinuat ubi dicit: Pacem relinquo vobis; pacem meam do vobis [33 1Kb] . Premat mundus, premat corpus, impugnet diabolus. Si pacem habeas cum proximo ad Deum, et cum Deo ad proximum; si facias quod Apostolus ad Hebraeos monet, dicens: Pacem sequimini cum omnibus hominibus [34 1Kb] , scias quia Dominus posuit fines tuos pacem [35 1Kb] . In pace factus est locus tuus, et potes dicere confidenter: In pace in idipsum dormiam et requiescam [36 1Kb] . Pax enim multa, Domine, diligentibus nomen tuum, et non est illis scandalum [37 1Kb] . Duo debemus Deo et proximo: gloriam Deo, pacem proximo. Ideo angelus [Col. 0702B] inter Deum et hominem sapientissime distinguebat dicens: Gloria in excelsis Deo, et in terra pax hominibus bonae voluntatis [38 1Kb] . Summa siquidem sapientia est nihil omnino diligere praeter Deum aut propter Deum. Haec est sapientia Dei pudica, sicut Jacobus [39 1Kb] dicit: Sapientia Dei primum quidem pudica est, deinde pacifica. Pudica est in virtutibus se exercens, ut se immaculatum ab hoc saeculo custodiat, et sic fructum aeternae pacis et beatitudinis acquirens. Dominus enim virtutem populo suo dabit, et sic Dominus benedicet populo suo in pace [40 1Kb] . Testimonio namque Jacobi: Fructus justitiae seminatur in pace [41 1Kb] ; ideoque justitia et pax osculatae sunt [42 1Kb] . Justitiam et pacem conjungit quasi [Col. 0702C] in uno osculo Paulus: Justificati, inquit, ex fide pacem habeamus ad Deum [43 1Kb] . Dat Dominus justitiam ut virtutem; pacem vero ut praemium, et benedictionem juxta illud: Dominus virtutem populo suo dabit; Dominus benedicet populo suo in pace [44 1Kb] .

Est tamen pax quae nec est meritum, nec praemium; pax quam Dominus odit, pax scilicet terrenae voluptatis de qua Dominus dicit: Non veni pacem mittere in terram, sed gladium [45 1Kb] . Pax enim quae in deliciis carnis exercetur, pessima est, teste Propheta qui dicit: Zelavi super iniquos, pacem peccatorum videns [46 1Kb] . Pax, pax, et non est pax [47 1Kb] . Hanc enim pacem momentaneam sequitur amaritudo aeterna. Ecce, inquit, in pace mea amaritudo amarissima [48 1Kb] . Nam, cum dixerint pax et securitas, etc., [Col. 0702D] repentinus superveniet interitus, et dolor sicut in utero habens, et non effugiet [49 1Kb] . Est pax proditoria, de qua scriptum est. Homo pacis meae in quo speravi, qui edebat panes meos, magnificavit super me suplantationem [50 1Kb] . Hanc exercuit Joab in Abner et Amasiam, ideo non est scriptus in catalogo fortium. Est pax seductoria, de qua Jeremias: O Sedecia, viri tui pacifici seduxerunt te [51 1Kb] . Pacem tuam, [Col. 0703A] Domine, relinque nobis, pacem tuam da nobis. Da pacem, Domine, in diebus nostris, quia non est alius qui pugnet pro nobis. Impugnat nos mundus, impugnat nos caro, impugnat nos malignus spiritus: expugna, Domine, impugnantes nos. Loquere pacem in plebem tuam. Da, Domine, pacem sustinentibus te, sustinuimus et exspectavimus pacem, et ecce turbatio. Circumdederunt me dolores mortis, et pericula inferni invenerunt me. Tribulationem et dolorem inveni [52 1Kb] . Quidquid enim sub sole est, tribulatio est et afflictio spiritus [53 1Kb] . Viator et hospes sum in hac terra peregrinationis nostrae. Tria vero me de domo ejiciunt, fumus, stillicidium et litigiosa mulier. Amor scilicet mundi, et concupiscentia oculorum, et caro uxor [Col. 0703B] pessima. Vere filius Dei essem, si haec patienter et pacifice sustinerem et possem dicere cum Propheta: Cum his qui oderunt pacem, eram pacificus [54 1Kb] . Verum in miseriis non subsistet. Quae enim fortitudo mea, ut sustineam? Si dederis mihi, Domine, gratiam sustinendi infirmitates meas, sufficit mihi gratia tua. Miserere mei, Domine, quoniam infirmus sum [55 1Kb] . Infirmus et debilis sum, et irruerunt in me fortes iniqui. Circumdederunt me inimici mei dicentes: Deus dereliquit eum, persequimini, et comprehendite cum, quia non est qui eripiat [56 1Kb] . Domine, vim patior, responde pro me [57 1Kb] . Quid enim respondebo cum ipse fecerim? Revera ego tecum sum, feci. Nam et propheta dicit: Viae tuae et iniquitates tuae fecerunt haec tibi [58 1Kb] . Et quis iniquior [Col. 0703C] mihi quam ego? Quis ita ingeniosus est in mortem meam? Quis ita, ut ego, quaerit animam meam in interitum? Quis ita cogitat praeripere praeclaram haereditatem meam mihi, et repellere pretium meum? Patior, et utinam pro justitia, et non pro iniquitatibus meis! sed si pro iniquitatibus meis poenam sustineo, pro me patior, non pro Christo. Princeps apostolorum dicit: Nemo vestrum patiatur ut fur, aut homicida, aut alienorum appetitor; sed, si benefacientes et patientes sustinetis, beati [59 1Kb] . Beati enim qui persecutionem patiuntur propter justitiam, quoniam ipsorum est regnum coelorum.



SERMO XLIX. DE EODEM FESTO.
[Col. 0703D]

Beati qui persecutionem patiuntur propter justitiam, quoniam ipsorum est regnum coelorum [60 1Kb] .

Omnes virtutes quas in constructione scalae coelestis annumeravimus, per patientiam confirmantur.


Nam vidua est virtus quam non patientia firmat.

Patientia siquidem octava ponitur in scala Jacob, et octava redit ad caput. Propterea prima et ultima, [Col. 0704A] id est voluntaria paupertas, et patientia inter persecutiones regnum coelorum non in promissione, sicut aliae virtutes, sed in possessione et proprietate recipiunt. Mites possidebunt terram, lugentes consolabuntur, esurientes saturabuntur, misericordes misericordiam consequentur, mundi corde, et pacifici Deum videbunt, et Dei filii vocabuntur. Beati autem pauperes spiritu, et qui persecutionem patiuntur propter justitiam, quoniam ipsorum est regnum coelorum. Alii immittuntur in exspectationem; isti statim mittuntur in possessionem haereditatis aeternae. Pulchre et eleganter sibi conveniunt in merito et praemio patientia et paupertas. Vera enim pro Christo paupertas et vera patientia Christi pauperum. In hoc tamen differt spiritualis pauper a martyre, [Col. 0704B] quia tormenta et cruciatus, quos pauper diutissime sustinet in camino et frixorio paupertatis, recompensantur in martyre compendio momentaneae passionis. Utrobique tamen patientia martyrem facit. Ad martyres dicitur: In patientia vestra possidebitis animas vestras [61 1Kb] . De pauperibus scriptum est: Patientia pauperum non peribit in finem [62 1Kb] . Hoc est semen bonum, quod cecidit in terram bonam, et fructum affert in patientia [63 1Kb] . Apostolus in secunda ad Corinthios monet nos ut exhibeamus nosmetipsos sicut Dei ministros in multa patientia [64 1Kb] . Magna est virtus patientiae. Melior est homo patiens, teste Salomone, viro forti [65 1Kb] . Inaestimabiliter enim melior est qui torquentem patienter sustinet, quam [Col. 0704C] qui patientem crudeliter torquet. Eremita quidam percussus ab arreptitio, ei aliam maxillam patienter praebuit; et exiit daemon clamans: Sola patientia me vicit, sola patientia me ejecit. Ubi est, fratres, patientia nostra? Pro verbo levi irascimur et vindictam irascendo expetimus, et inter molestias satis despicabiles sustinentiam perdimus. Vae autem his qui perdiderunt sustinentiam. Ego ipse mihi testis sum, quia nullam prorsus molestiam ferre possum. Si tamen saperem, ego temporaliter me punirem delicatus, et voluptatibus assuetus, infirmus et impatiens talium. O si me punire, et corripere aut nolo, aut nequeo, aut horreo, tu me, Domine, argue, tu me corripe: Beatus enim homo qui corripitur a Domino. Verba [Col. 0704D] tua sunt: Ego quos amo arguo, et castigo [66 1Kb] . Utinam corripiat me justus in misericordia [67 1Kb] , non in ira, non in furore! Domine, ne in furore tuo arguas me, neque in ira tua corripias me [68 1Kb] . Ira est in purgatorio, furor in inferno. Sic me corripias, ne corrumpas; sic emendes, ne destruas, et ne de me dicatur: Destruxisti eum ab emundatione [69 1Kb] . Destructorius potius quam purgatorius mihi erit ille ignis terribilis, si exspectavero eum. [Col. 0705A] Quomodo purgavit Dominus filios Levi? Sedebit enim quasi ignis conflans, et emundans argentum [70 1Kb] . Tunc omnis violenta praedatio cum tumultu, et vestimentum mistum sanguine erit in combustionem et cibus ignis [71 1Kb] . Ipse est qui per Joelem dicit: Mundabo sanguinem eorum, qui non mundaverunt [72 1Kb] . Et quis ex nobis poterit habitare cum igne devorante? Aut quis stabit cum ardoribus sempiternis [73 1Kb] ? Melius est hic ardere amore Dei, quam ibi torquere ardore terribili. Hic potes mitigare incendium gehennale poenitentialibus lacrymis, sicut pueris tribus factus est fornax Babylonis ventus roris [74 1Kb] . Igne dilectionis ardebat illa de qua dictum est: Dimissa sunt ei peccata multa, quoniam dilexit multum [75 1Kb] . Hoc igne vehementer arserunt [Col. 0705B] patriarchae, et prophetae, apostoli, martyres, confessores, et virgines, et caeteri qui in stadio hujus vitae currentes obtinuerunt bravium, et pro temporali afflictione adepti sunt requiem sine fine.

Et quid facimus, fratres? quare non acceleramus ut ingrediamur in illam requiem? Apostolo teste, vocati sumus ut benedictiones haereditate possideamus [76 1Kb] . Nos autem de longe videmus patriam nostram, et de longe salutamus eam: imo, quantum possumus, fugimus, et elongamur ab ea, et pro nihilo habuimus terram desiderabilem. Domine Jesu Christe, scimus quia in domo Patris tui multae mansiones sunt, ubi parasti sanctis tuis lucidissimas mansiones. Habebit enim unusquisque in aeterna [Col. 0705C] gloria locum, juxta suorum exigentiam meritorum. Et nos infelices, ubi erimus? Sane si iniquitates observaveris, Domine [76* 1Kb] , si secundum malitias nostras feceris nobis, scio quia non est nobis pars, neque sors in haereditate sanctorum. Erimusne cum virginibus, qui computruimus in stercoribus nostris bibentes urinam peccatorum nostrorum? Et quae conventio lucis ad tenebras, castitatis ad illecebras, munditiae ad immunditiam? Non habebit ille cum virginibus locum, qui maculavit infinitis luxuriae sordibus, aut in corpore, aut in desiderio concupiscentiae corpus suum. Quae vero potest nobis esse confessio cum confessoribus, et martyribus, et apostolis? Nos enim nec probavit martyrii poena: nec exercuit poenitentiae rigor: nec insignivit vitae sanctimonia. [Col. 0705D] Quare vix nemo videbit Deum. Non oportet nos cum angelis aliquod exspectare consortium; abominantur enim nos: nam tota conversatio nostra fetet in naribus angelorum. Restat ergo ut simus cum eo cui servivimus, ut eamus cum maledictione in ignem aeternum qui paratus est diabolo et ministris ejus. Exsultabunt sancti in gloria, nos torquebimur in gehenna. Justum enim judicium Dei est, teste Apostolo ad Romanos, ut quos benignitas Dei, et patientia ad poenitentiam non adduxit: secundum duritiam suam, et impoenitens cor, iram reservent [Col. 0706A] sibi in die tremendi judicii Dei [77 1Kb] . Mittentur ergo impii in tenebras exteriores, ubi umbra mortis et nullus ordo. Dominus in ira sua perturbabit eos, et devorabit eos ignis. Ponet eos ut clibanum ignis in tempore vultus sui [78 1Kb] , id est in tempore suae indignationis et irae. Ignis eorum non exstinguetur, et vermis eorum non morietur [79 1Kb] . Succensus est ignis in furore suo, et ardebit usque ad inferni novissima [80 1Kb] . Ignis sulphur, et spiritus procellarum [81 1Kb] : ibi mors depascet eos [82 1Kb] : ibit erit fletus, et stridor dentium [83 1Kb] : ibi erit stridor catenarum ardentium, prementium, urgentium, et non consumentium; ibi, sicut dicit Sophonias, erit vox clamoris a prima porta, et vox ululatus a secunda [84 1Kb] . Sicut enim sancti duplicem stolam glorificationis accipient in anima et corpore, ita diploide, [Col. 0706B] id est duplici confusione animae scilicet et corporis damnabuntur. Agamus poenitentiam, fratres, dum licet; tempus enim breve est, finis dubius, judex terribilis, poena incogitabilis, interminabilis et intolerabilis. A qua nos liberare dignetur per merita sanctorum omnium qui in sanctis suis gloriosus est Jesus Christus. Amen.



SERMO L. DE UNO CONFESSORE.

Dilectus Deo et hominibus beatus Moyses cujus memoria in benedictione est [85 1Kb] .

Si fructum divinae dilectionis attendimus, fructus aeternae salutis est, et lignum vitae apprehendentibus eam. Haec est enim charitas, de cujus radice [Col. 0706C] bona universa procedunt; inter cujus fructus computatur gaudium, et pax in Spiritu sancto [86 1Kb] . Uberrima est haec arbor; unde si aliquis ei impenditur ad culturam, idipsum multiplicato foenore fructum recompensat. Nam si Deum diligimus, plus ab eo diligimur. Mensuram enim bonam et confertam, et coagitatam, et supereffluentem dabit in sinum vestrum [87 1Kb] . Dilectio siquidem vestra, quasi scintillula ad comparationem illius effusae et abundantissimae charitatis divinae. Si Christum ad dilectionem praevenire volumus, ipse anticipat vias desideriorum nostrorum, et dilectionis suae gratia nos praecurrit. Nam ab eo est si eum diligimus, et ut eum diligamus sua nos dilectione praevenit, non quia priores dilexerimus eum, dicit Joannes, sed quia [Col. 0706D] prior dilexit nos [88 1Kb] . Prior diligit nos, qui in benedictionibus suis ubique nos praevenit, sed divinae dilectionis irrefragabile quaerimus argumentum. Deus, Dei Filius, animam suam pro nobis posuit, eum majorem dilectionem nemo habeat, ut animam suam ponat quis pro amicis suis [89 1Kb] . Haec dilectio fortior fuit quam vita, quia vitam abstulit; fortior fuit quam mors, quam etiam destruxit qui mortis habebat imperium, et mortem omnino absorbuit et delevit. Praeter hanc generalem et communem dilectionem, in qua et per quam vult Dominus omnes [Col. 0707A] salvos fieri, et ad agnitionem sui nominis venire [90 1Kb] : est alia dilectio, infusio scilicet gratiae et infusae conversatio. Haec est quae hominem dilectum Deo facit. Certissime autem constat eum a Deo diligi qui Deum diligit, et quoniam dilectionis probatio est exhibitio operis [91 1Kb] , constat denuo quia is Deum diligit qui Dei mandata custodit. Si quis diligit me, ait Dominus, sermones meos servabit [92 1Kb] . Diligamus, dicit apostolus, non verbo, vel lingua, sed opere et veritate [93 1Kb] . Ideo procul dubio Deum diligit, qui odit ea quae Deus odio habet, scilicet iniquitatem et vanitatem, et hujusmodi. Sicut scriptum est: Odisti omnes qui operantur iniquitatem [94 1Kb] . Et illud: Odisti observantes vanitatem supervacue [95 1Kb] . Haec dilectione ductus et tractus [Col. 0707B] Apostolus omnia quae in mundo fuerant ei lucra, propter Christum arbitratus est detrimenta [96 1Kb] . In charitate itaque radicatus dicebat: Quis me separabit a charitate Christi? Tribulatio, an angustia, an persecutio, an fames, an nuditas, an periculum, an gladius [97 1Kb] ? Primum in dilectione Dei est odire malum et diligere bonum. Porro nemo diligit Deum, nisi prius odio habeat malum. Qui diligitis Deum, dicit Propheta, odite malum [98 1Kb] . Sed hoc non sufficit; exigitur enim ut sermones et mandata diligat, et diligendo custodiat. Unde Propheta: Meditabor in mandatis tuis quae dilexi; et levavi manus meas ad mandata tua, quae dilexi nimis [99 1Kb] . Multi siquidem certissime sciunt utrum Deum diligant; sed an a [Col. 0707C] Deo diligantur ignorant. Quis enim novit sensum Domini, aut quis consiliarius ejus fuit [100 1Kb] ? Quis scit de seipso si sit dignus amore vel odio [1 1Kb] ? Paulus apostolus, licet constantissime dicat: Certus sum quia nihil me separabit a charitate Dei [2 1Kb] , ipse tamen quasi suffragia intercessionis alienae mendicans, Obsecro, inquit, vos per Dominum Jesum Christum, et per charitatem Spiritus sancti, ut adjuvetis me orationibus vestris [3 1Kb] . Judicia Dei abyssus multa [4 1Kb] . Quibusdam misericors est quos odit, quosdam vero diligit quibus videtur iratus. Misereamur, inquit, impio, et non discet facere justitiam [5 1Kb] . Miseretur impiis, ut cum hominibus non flagellentur, et dimittit eos secundum desideria cordis eorum, ut eant in adinventionibus suis [6 1Kb] , ut apponant iniquitati ad [Col. 0707D] iniquitatem; ut qui in sordibus est, sordescat adhuc [7 1Kb] . Verumtamen, Domine, propter dolos posuisti eis, allisisti eos dum allevarentur [8 1Kb] . Praeparant sibi stulti et infelices in istis praesentibus miseriis sententiam irae interminabilis, et mortis aeternae judicium. Ideo dicit Sapiens: Prosperitas stultorum perdet eos [9 1Kb] . Vere stulti qui Dei misericordias non dijudicant, et iram futuri judicis non attendunt. De ira dicit Propheta: Quis novit [Col. 0708A] potestatem irae tuae [10 1Kb] ? De miseriis etiam dicit: Quis sapiens et custodiet haec, et intelliget misericordias Domini [11 1Kb] ? Ille siquidem qui in veritate Deum diligit, nam ipse est qui a Deo diligitur, inter iram et misericordiam Dei oculo perspicaciore discernit; scit quia flagellat Deus omnem filium quem diligit [12 1Kb] ; et ideo cor suum deliciis aut divitiis, si affluant, non apponens, omne gaudium existimat cum in varias tentationes inciderit. Iste procul dubio et electus et dilectus est a Deo; sed cum dicatur dilectus a Deo, quare apponitur et hominibus? Quid sibi vult ista conjunctio dilectionis divinae et humanae? Quae conventio lucis ad tenebras [13 1Kb] , vitae ad mortem, salutis ad confusionem? Nonne qui hominibus placent confusi sunt, [Col. 0708B] quia Deus sprevit eos [14 1Kb] ? Quid est favor humanus, nisi ventus urens, aer pestilens, et aura corrumpens? Quid est hominum dilectio, nisi occultum Dei odium? Latro insidians, coluber in via, cerastes in semita mordens ungulas equi, ut cadat ascensor ejus retro [15 1Kb] . Homo siquidem gratiae captator humanae, juxta verbum Job, ponitur super ventum [16 1Kb] , et sic vir vanus erigitur in superbiam [17 1Kb] ; sed omnia merita ejus modico flatu favorabilis aurae in nihilum disperguntur. Ipse etiam tanquam ascensor superbiae, devolvitur in praecipitium et ruinam. Porro sicut fides, quae per dilectionem operatur, dilectum Deo facit; sic mansuetudo, sive lenitas hominem hominibus amabilem reddit; ut a Deo per dilectionem [Col. 0708C] sanctificetur, et ab hominibus pro mansuetudine et lenitate sua tanquam sanctus Domini diligatur. Sicut scriptum est: In fide et lenitate sanctum fecit illum Dominus [18 1Kb] . Dilectio ergo Dei modis omnibus quaerenda est; dilectio vero hominum quaerenda quidem non est, sed si oblata fuerit, rejici dedignanter aut contemni non debet; cum ipsa Veritas dicat: Sic luceant opera vestra coram hominibus, ut glorificent Patrem vestrum qui in coelis est [19 1Kb] ; quatenus quod de Unigenito Dei Filio dicit, etiam de adoptivo dicatur: Pater clarifica Filium tuum, ut et Filius tuus clarificet te [20 1Kb] . Apostolus id ipsum consulere et monere videtur: Providentes, inquit, bona, non solum coram Deo, sed coram hominibus [21 1Kb] . Deo quidem displicere non credo, si quis hominibus placeat, [Col. 0708D] mansuetudinis obtentu vel intuitu sanctitatis. Nam ipse, qui est factor hominum ac redemptor, quorumdam faciem, ita quodam placore, quadam hilaritate favorabili serenat, ita quodam coelesti dono dicta et facta eorum gratificat, ut corda hominum sibi concilient ipso visu, et his quasi angelis humani favoris reverentia impendatur. Deo igitur debemus fidem, hominibus lenitatem: fidem cujus condimentum sit dilectio ut, diligendo Deum, ab eo diligamur, [Col. 0709A] in lenitate vero et mansuetudine exemplar et forma vivendi aliis existamus. Sane lenitas in homine notabilis est, nisi aliquo sale rigoris condita sit. Unde et in Heli lenitas damnata est. Ideoque cum Magister veritatis diceret: Discite a me quia mitis sum et humilis corde [22 1Kb] , ut sale humilitas condiretur, praemisit salem habere in nobis. De fide illud dicimus, quia cum justus ex fide vivat [23 1Kb] , fides non vivificat, sicut mortificat, nisi socia dilectionis existat. Multi enim credunt, sed fides eis potius est ad mortem. Nam, cum daemones credant et contremiscant; isti deteriores infidelibus et daemonibus credunt, sed non diligunt; credunt et omnino contemnunt. Ideoque in die irae sibi thesaurizant terribile judicium, et qui modo non timent, [Col. 0709B] etc., ab auditione mala non timebunt [24 1Kb] , pro abysso malitiae suae habituri ignis causa timoris et horroris abyssum, et pro contemptu damnationis aeternae supplicium. Quam a nobis avertere dignetur, cui est honor et gloria in saecula saeculorum. Amen.



SERMO LI. IN EODEM FESTO.

Anima mea conturbata est propter quadrigas Aminadab [25 1Kb] .

Sponsa in Cantico amoris, scilicet Ecclesia, Redemptori conqueritur de quadrigis Aminadab, quod non sint in ea reverentiae et honores qui debuerant. Aminadab interpretatur spontaneus, id est Christus, qui pro nobis sponte morti se obtulit. Oblatus est [Col. 0709C] enim quia ipse voluit [26 1Kb] . Hujus aurigae quatuor evangelistae intelliguntur, qui verbum salutis olim per quatuor partes mundi publice deferentes fructum fecerunt multiplicem, et de semine verbi Dei multiplices manipulos justitiae retulerunt. Conqueritur ergo Ecclesia quod hodie alligatum est verbum Domini in ore praedicatorum, plicatus est liber, et hi quibus commissa erat annona Dominici verbi, frumenta abscondunt in populis, et evenit verbum illius lamentatoris prophetae: Parvuli petierunt panem, et non erat qui frangeret eis [27 1Kb] . De his quadrigis, et de rotis earum dictum est in Ezechiele [28 1Kb] . Quia erat earum similitudo una quasi esset rota in medio rotae, in quo notatur quod unum Testamentum alteri Testamento est simile et conforme. Nam [Col. 0709D] sicut in Veteri Testamento erant praecepta judicia et promissa, sic et in Novo. Sicut unus ibi Legislator et multi ministri: sicut ibi duodecim prophetae ex una parte, et ex altera quatuor; sic in tempore gratiae sub Christo, LXXII discipuli sunt constituti, XII apostoli, IV evangelistae; quorum testimonio tam septuaginta duorum, quam XII praedicatio firmaretur, et scriptis generaliter publicaretur. Isti quatuor in Ezechiele et in Apocalypsi Joannis per quatuor animalia designati sunt. Matthaeus praefiguratus est per hominem, quia ejus intentio in Evangelio est circa Christi humanitatem: unde et [Col. 0710A] ab ejus temporali generatione assumit evangelicae narrationis initium. Marcus leoni assimilatur, quia circa Christi resurrectionem specialiter versatur. Unde in die Resurrectionis Evangelium ejus in Ecclesia recitatur. Lucas significatur in vitulo, quia circa narrationem Passionis specialiter intendit. Vitula enim hostia sacerdotalis est, unde et a sacrificio incipit. Joannes designatur per aquilam, quia divinam generationem quasi tuba incomprehensibilis theologiae intonat. Caeteris gradientibus in terra cum Christo; ipse tanquam aquila, imo plus quam aquila omnibus caeteris altius volat. Et licet singuli speciales et proprias intentiones habeant circa Christum, quadripertita tamen est singulorum intentio; dum de Christi Nativitate, Passione, [Col. 0710B] Resurrectione et Ascensione loquuntur. Ideoque et haec animalia quatuor facies habere videntur. Erant, inquit, quatuor facies uni [29 1Kb] . Vel ideo dicuntur habere quatuor facies, quia de illo tractant, illum praedicant, qui quatuor illas facies in se ipso complevit. Ipse namque est homo nascendo, vitulus patiendo, leo resurgendo, aquila ascendendo.

Conturbata est ergo sponsa pro quadrigis Aminadab. Non est qui faciat verbum evangelistae, non est qui annuntiet pacem populo, qui evangelizet bona, qui verbo et exemplo instituat ad aeterna [30 1Kb] . O quam speciosi sunt pedes evangelizantium pacem, evangelizantium bona, sed non omnes obediunt Evangelio; [Col. 0710C] imo vel pauci vel nulli. Cum enim Evangelium doceat mundum contemnere, paupertatem diligere, vitam praesentem odio habere, coelestia et aeterna tantum quaerere; nos Evangelium postponentes, et derelictis quadrigis Aminadab quae ducunt ad vitam, currimus in curribus Pharaonis ad mortem. Currus Pharaonis multiplices sunt; quos in hac regione nostra saepius invenire possumus, et videre. Est currus malitiae, currus luxuriae, currus avaritiae, currus superbiae, currus invidiae. De aliquibus dicamus, ut in eorum forma aliorum formentur exempla. Currus malitiae habet quatuor rotas, saevitiam, impatientiam, audaciam, impudentiam. Veloces sunt rotae istae in malum, velox est currus iste ad effundendum [Col. 0710D] sanguinem. Currus luxuriae quatuor habet rotas: ventris ingluviem, immunditiae libidinem, vestis mollitiem, soporis et otii resolutionem. Rotae quibus avaritia trahitur, sunt tenacitas et rapacitas, sollicitudo habendi et timor perdendi. In omnibus istis curribus temones sunt Dei contemptus, et oblivio mortis. Alios currus de exercitu Pharaonis sibi potest formare ad libitum diligentia singulorum. Isaias [31 1Kb] : Multiplices sunt ejus equi et innumerabiles quadrigae ejus. Verumtamen quia scriptum est: Hi in curribus et hi in equis; nos autem in nomine Domini Dei nostri [32 1Kb] . Omissis curribus Pharaonis in quibus est animarum perditio, revertamur ad quadrigas [Col. 0711A] Aminadab, in quibus est salus, sicut propheta dicit: Quis ascendet super equos tuos, et quadrigae tuae salvatio [33 1Kb] ? Sicut habet Pharao currus suos, sic suos equos suasque quadrigas habet vester Aminadab. Nonne quadrigam faciunt justitia, prudentia, temperantia, fortitudo? Nonne hic est currus et quadriga Eliae? Istam quadrigam trahunt non solum quatuor evangelistae, sed quatuor status religiosorum, incipientium, proficientium, currentium, pervenientium. Vultis videre quadrigas nostri Aminadab, euntes ad vitam aeternam adeo multiplices sicut sunt quadrigae in nundinis. Una quadriga est devotio, oratio, lectio, meditatio. Alia quadriga est cordis contritio, oris confessio, peccati satisfactio, delicti evitatio. Est et alia quadriga odium mundi, [Col. 0711B] contemptus sui, compassio Christi, amor Dei. Sed et fides Incarnationis, Passionis, Resurrectionis et Ascensionis unam quadrigam amplissime tibi faciunt. Est alia forte augustior, puritas conscientiae, asperitas vitae, humilitas obedientiae, austeritas disciplinae. Si sacrae Scripturae volumina circa inquisitionem talium diligenter revolvantur, prius deficeret lingua quam verba. Sed quid est quod dicitur, quia Spiritus vitae erat in rotis, nisi quia vita aeterna est in evangelistarum Scripturis? Ideo animalia ibant et non revertebantur; quia spretis temporalibus ad coelestia suspirantes, nequaquam iterum ad terrena revertuntur. Nam qui semel ad aratrum manum misit, si retro respiciat, indignum se judicat [Col. 0711C] regno Dei [34 1Kb] . Ideo eorum quae retro sunt oblitus, dicit Apostolus [35 1Kb] , ad anteriora me extendo. Hoc hodie nos erudit et informat exemplo currus et auriga veri Israel beatus Matthaeus, qui semel vocatus a Domino, et de teloneo assumptus, non iterum ad vectigalia et ad opera mundana reversus est [36 1Kb] . Et si Petrus post conversionem ad usum piscatoriae artis redierit; iste tamen ad mundanae occupationis angustias, et ad vomitum prioris vitae non rediens, nobis conversionis exemplum et formam exhibuit in perseverantia sanctitatis. Ibant, inquit, animalia, et non revertebantur [37 1Kb] . Certe partem cum istis animalibus non habetis, si postquam exivistis de Aegypto hujus saeculi, iterum affectatis allia et pepones Aegypti. Porro multi sunt qui cum sint mundo [Col. 0711D] mortui, tracti affectione parentum, et si non pedibus, tamen affectibus ad saeculum revertuntur. Seductrix illa pessima et blandissima adulatrix parentum affectio, multos in aeternae perditionis foveam trahit, dum amor qui in eis mortificatus erat, occasione parentelae iterum reviviscit. Sic ergo primam fidem irritam facientes amant in aliis, quod in se odio habent; et amorem carnis obumbratae charitatis imagine palliantes pro amicis et domesticis suis ponunt stulte et creduliter animas suas. Amicis et domesticis suis dico; sed inimici hominis domestici [Col. 0712A] ejus [38 1Kb] . Vellet enim amicus et domesticus ille, quod ab ipsis sustentationem usurpares tibi aliquid proprium, suo tantum desiderio satisfacere volens, et aeternum tuae animae dispendium non attendens. Unum tibi dico: si quid proprium habes, jam non habes aliquid commune cum Christo. Recordare quia mortuus es mundo, et parentibus tuis et complantatus similitudini mortis Christi. Tuam ergo vitam, quae abscondita est cum Christo, in Deo noli perdere pro eis, quia de tua perditione non curant, dummodo a te qualitercunque quod volunt obtineant. Vocavit vos Dominus de Aegypto hujus saeculi, de mari hujus mundi, de medio pravae ac perversae nationis. Nolite ad eam recurrere; nam recursus iste, recursus ad inferos. Vocavit vos Dominus de [Col. 0712B] medio Babylonis, de Ur Chaldaeorum, de teloneo Matthaei. Agnoscite vocationem vestram et perseverate in ea: non Matthaeus ad teloneum, nec vos redeatis, fratres, vel facto, vel desiderio in Aegyptum. Scio quia de partibus illis frequenter veniunt sciniphes et ranae et musca Aegypti gravissima. Non ista, quaeso, non ille esus carnium vos subvertant: sitis memores vocationis vestrae. Veni, inquit Dominus, vocare peccatores ad poenitentiam [39 1Kb] . Matthaeus huic dicto aut edicto potius causam dedit. Omnes siquidem peccavimus, et egemus gratia Dei [40 1Kb] . Si enim dixerimus quod peccatum in nobis non est, nosmetipsos seducimus, et veritas in nobis non est [41 1Kb] . Et quis confidat se habere mundum cor? Cum omnia [Col. 0712C] bene fecerimus, dicit apostolus, dicere debemus quia servi inutiles sumus [42 1Kb] . Nam, juxta prophetam, omnes justitiae nostrae quasi pannus menstruatae [43 1Kb] . Quid autem dicam de nobis saecularibus, qui sanctorum conversionem audimus et videmus assidue, et in nullo conterimur aut movemur? Hodie, dicit Dominus, si vocem meam audieritis, nolite obdurare corda vestra [44 1Kb] . Nos vero more aspidis surdae et obturantis aures suas ad vocem Christi obsurdescimus [45 1Kb] , et obturamus aures nostras, ne audiamus bonum. Non possumus causari quod Dei gratia nobis desit; sed ipse causari potest quod ejus gratiae nos desumus, et quoties vocat nos ad salutem, claudimus cordis oculos, et ei vertimus humerum recedentes. Desidero tamen frequenter omnia reliquisse [Col. 0712D] pro Christo, omnia fecisse vellem, et affecto frenum obedientiae et jugum voluntariae paupertatis. In voto habeo quod ex toto convertar; sed hinc socia pusillanimitas, hinc amica carnis affectio, hinc divina ambitio me distrahunt, et a proposito conversionis et sanctae conversationis avertendo pervertunt. Scienter itaque desipio, et prudenter pereo, nam pravi est differre salutis propositum et poenitentiam prolongare usque in extremae vitae articulum, et mortis aeternae periculum.

Scio quia terribilis est Dominus in judiciis super [Col. 0713A] filios hominum [46 1Kb] , et tamen ejus judicia districta, et subita vel non timeo, vel timere dissimulo. Nonne dissimulat qui vulneratus ad mortem, salutarem respuit medicinam? Medicina peccatorum poenitentia est. De hoc Salomon dicit: Medicinam creavit Altissimus, et stulti despiciunt eam [47 1Kb] . Nonne cognati et amici nostri singulis fere diebus subito casu rapiuntur ad mortem? Tendit in eos Dominus arcum suum, et in eo paravit vasa mortis [47* 1Kb] , dans nobis significationem ut fugiamus a facie arcus. Nos autem nihilominus sequentes vanitates et insanias falsas, litigamus, aedificamus, congregamus, non attendentes vocem illam tonitrui terribilis, et tubae judicialis: Stulte, hac nocte repetent animam tuam a te. Quae praeparasti cujus erunt [48 1Kb] ? O fons misericordiae, [Col. 0713B] o misericordia, o bonitas, o benignitas, Deus, ne derelinquas me, trahe me post te; pedem movere non possum, quia infixus sum in limo profundi [49 1Kb] ; oneratus etiam sum, quia iniquitates meae supergressae sunt caput meum [50 1Kb] , confido tamen quia si me traxeris, curram in odorem unguentorum tuorum [51 1Kb] . Si ad nuptias quae paratae sunt intrare aut nolo, aut nequeo, tu me, benignissime Jesu, compelle intrare [52 1Kb] , quia si per te non intravero, intrare non possum. Qui vivis et regnas Deus, per omnia saecula saeculorum. Amen.



SERMO LII. IN DEDICATIONE ECCLESIAE.

Jerusalem quae aedificatur ut civitas, cujus participatio ejus in idipsum [53 1Kb] .

[Col. 0713C] Tripliciter accipitur Jerusalem, civitas illa sanguinaria, quae occidit prophetas, de qua dicitur: Non capit perire prophetam extra Jerusalem [54 1Kb] ; quam posuit Dominus in signum et portentum omnibus civitatibus, in argumentum irae et indignationis suae, lapidem oneris, lapidem offensionis in gentibus. Est et Jerusalem Ecclesia militans, quae habet tabernaculum suum sub sole, et militat in terris. De ista dicitur: Surge, illuminare, Jerusalem [55 1Kb] . Est et Jerusalem triumphans Ecclesia congregata ex angelis et spiritibus beatorum. De ista dicit: Jerusalem quae sursum est, libera est, quae est mater nostra [56 1Kb] . Est etiam et Jerusalem quarta, modica et exilis, quae, licet non sit civitas, tamen est ut civitas. Ideoque et illam intelligo, quando scriptum est: [Col. 0713D] Jerusalem, quae aedificatur ut civitas. Nec enim vere est civitas, quae est ut civitas, nec vero castrorum acies, quae est ut castrorum acies ordinata [57 1Kb] . Potius est domus quam civitas, et vere domus, quia domus Dei et porta coeli [58 1Kb] . Si autem domus Dei est, videte ne per eam transeat incircumcisus et immundus. Domum tuam, Domine, decet sanctitudo [59 1Kb] . Domus ista, locus iste ad hoc Deo dedicatus et sanctificatus est, ut in ipsa placabiles hostiae offerantur Deo. In tempore placationis factus est locus iste custodia [Col. 0714A] gratiae, et devotionis accepta oblatio, et in tempore iracundiae factus est reconciliatio [60 1Kb] . Locus iste volentibus commorari in eo, domus est orationis, domus refectionis, domus requietionis. Orationis sicut scriptum est: Domus mea domus orationis vocabitur [61 1Kb] ; domus refectionis: unde dicitur: Sicut adipe et pinguedine repleatur anima mea [62 1Kb] . Habitantes reficiuntur non ex solo pane, sed ex omni verbo quod procedit ex ore Dei [63 1Kb] .

Locus requietionis est; nam super habitatores ejus loci Spiritus Domini requiescit. Super quem, inquit, requiescet Spiritus meus, nisi super humilem et mansuetum et trementem ad verba mea [64 1Kb] ? Hic est locus requietionis Jacob. Legitur in Genesi, quia cum Jacob egressus de Bersabee, pergeret in Haran, [Col. 0714B] volens in nocte quiescere, supposuit lapidem capiti suo, et vidit scalam in somnis et angelos ascendentes et descendentes, et Dominum innixum scalae. Cumque evigilasset, ait: Vere Dominus est in loco isto [65 1Kb] . Jacob supplantator; Bersabee puteus abyssi et desperationis. Profectus Bersabee pergebat in Haran, quod interpretatur sublimis; sed iterum quiescit et dormit in loco, qui dicitur Bethel, id est domus Dei. Haec est forma viae et vitae nostrae; qui egressi sumus de puteo interitus, de puteo iniquitatis et desperationis, de quo justus orat ut non urgeat super eum puteus os suum [66 1Kb] . Sic et Abraham quandoque egressus est de Ur Chaldaeorum [67 1Kb] , de potestate daemonum, et incendio vitiorum. [Col. 0714C] Dormitis in transitu hujus vitae, inter medios cleros [68 1Kb] , inter duas sortes, inter mundanam vitam quam fugitis, et supernam quam quaeritis. Est inter vos qui dormit et quiescit. Sed terrena sapientia aeternae retributionis praemia non attendit. De quiete istius dictum est: Viderunt eum hostes, et deriserunt Sabbata ejus [69 1Kb] . Angelos autem aspicit qui non in terra, sed in lapide adjutorii caput ponit. Qui in terra dormit, qui in terrenis sepultus est, neque corde, neque oculo vidit. Qui autem in lapide Christo quiescit, oculis quidem dormiens corde vigilat, et angelos videre meretur. Ego, inquit, dormio, et cor meum vigilat [70 1Kb] . Qui autem in terra dormit, quia terrenis occupatus est, oculos clausos habet, sicut in Ezechiele scriptum est: [Col. 0714D] Terra autem sit ad fenestras, et fenestrae clausae [71 1Kb] . Vos, dilectissimi fratres, qui exivistis de Bersabee, de puteo mundanae malitiae ut veniatis in Haran, id est in excelsum, in loco estis in quo luctatus est Jacob. Vos autem pugnare et luctari oportet, non solum adversus aerias potestates nequitiae in coelestibus, sed etiam adversus angelum Dei. De Jacob siquidem, cujus imitatores estis, scriptum est quia contra Deum fortis fuit; Deum siquidem luctando tenebat, dicens: Non dimittam te, nisi benedixeris [Col. 0715A] mihi [72 1Kb] . Quod autem cum Domino, et non cum angelo luctatus sit, ex verbis Domini patet. Cur, inquit, quaeris nomen meum, quod est mirabile? Et Jacob: Vidi Dominum facie ad faciem [73 1Kb] . O felix lucta! O desiderabilis pugna, quae fructum benedictionis extorsit! Si nervus femoris tangitur, non est curandum. Utinam non solum nervus femoris, unde propago generationis erumpit; sed totum corpus adeo desiccetur et mortificetur, ut moles corporea sensum multa cogitantem non deprimat, sed spiritus a terrenis et carnalibus liber in Haran, id est, in sublime ascendat! Gloriatur Deus in lucta hominis. Non est lucta, quando quis orat et effundit quasi aquam cor suum, et tamen Deus orationem suam repellit ad tempus, ut ille fortius compungatur. [Col. 0715B] Ille iterum importune invadit Dominum, et fortius apprehendens dicit: Non dimittam te donec benedixereris mihi. Stetit Moyses in confractione adversus Dominum, et tenuit manum ejus ne deleret Israel [74 1Kb] . Ideo Jeremias deplorans non esse similem Moysi: Fortior, inquit, Domine, tu fuisti et invaluisti [75 1Kb] . Et alibi: Aporiatus est Dominus, quia non est vir; et non est qui occurrat ei [76 1Kb] . Sed et Dominus per Ezechielem: Quaesivi, inquit, virum qui interponeret sepem, et staret oppositus contra me pro terra ne dissiparem eam, et non inveni [77 1Kb] . Et alibi: Non est qui exsurgat et teneat me [78 1Kb] . Accingimini ergo virtute, et estote filii fortitudinis; rapite per violentiam regnum coelorum: nam a tempore [Col. 0715C] Joannis regnum coelorum vim patitur [79 1Kb] . Vos igitur si fortiter in incoepto agone contenditis, non solum rapietis regnum coelorum, sed ipsum regem coelorum. Tot vulneribus confossus est, tot flagellis afflictus, tantum sanguinis per sudorem, per verba, per lanceam, per clavos emisit, quia cum esset speciosus forma prae filiis hominum [79* 1Kb] , jam non est in eo species neque decor. Sed et illa charitas adhuc durat, quae illum vicit et exinanivit usque ad mortem. Non poterit vobis resistere, si imitatores fueritis illius charitatis. Si diligitis Christum sicut dilexit vos, permittet se vinci, et gaudebit se et regnum suum capi. Gaudebitis et vos, sicut qui laetantur in messe, sicut victores, capta praeda, quando dividunt spolia [80 1Kb] , recipientes mercedem laborum [Col. 0715D] vestrorum in coelesti Jerusalem, visionem supernae pacis, visionem, apprehensionem et benedictionem illius, qui est vita aeterna Jesus Christus, qui est benedictus in saecula saeculorum. Amen



SERMO LIII. DE SAPIENTIA MULTIPLICI

Beatus vir, qui in sapientia sua morabitur, et qui in justitia meditabitur, et in sensu cogitabit circumspectionem Dei [81 1Kb] .

Multi quaesierunt sapientiam et non invenerunt; [Col. 0716A] multi invenerunt et non tenuerunt. Beatus autem qui in sapientia morabitur. Salomon invenit sapientiam, sed non est moratus in ea, qui per feminas alienigenas alienatus a sapientia insipiens factus est. Sed et philosophi sapientiam invenerunt; nec in sensu cogitaverunt circumspectionem Dei. Qui cum Deum gloriae cognovissent, non sicut Dominum glorificaverunt, sed evanuerunt in cogitationibus suis, et obscuratum est insipiens cor eorum, et dati sunt in sensum reprobum, servientes potius creaturae quam Creatori [82 1Kb] . Summa sapientia est quam mundus iste stultitiam reputat, sapientiam Christi, imo sapientia Christus est: qui, juxta Apostolum, factus est nobis a Deo non solum sapientia, sed justitia, et sanctificatio, et redemptio [83 1Kb] . Ideo Paulus sapientiae [Col. 0716B] hujus scholis addictus: Nihil, inquit, arbitratus sum me scire, nisi Christum Jesum et hunc crucifixum [84 1Kb] . Bonum est inquirere et tenere hanc sapientiam, quae est sanctificatio et redemptio. Cum omnis alia sapientia sit inflatio et perditio, hujus scholae discipulus esse non potes. Qui non renuntiat omnibus quae possidet, non potest esse meus discipulus: imo qui non odit patrem et matrem et animam suam, non est me dignus [85 1Kb] . Bone Jesu! quid fecisti nobis sic [86 1Kb] ? Moyses attulerat onus, quod neque nos, neque patres nostri portare potuerunt [87 1Kb] . Sperabamus quia veniens alleviares onera nostra, et nunc aggravas manum tuam. Nonne satis erant graves manus Moysi? Venisti ut scorpionibus [Col. 0716C] nos caedas? Quaeris materiam irascendi nobis, et perdendi nos. Nonne tu es Jesus Salvator, et non perditor? Quare praecipis quod non possum, patrem videlicet et matrem, et animam meam odio habere et diligere inimicum? Durus est hic sermo, et quis potest ipsum audire [88 1Kb] ? Ad alias scholas irem, et alium magistrum mihi eligerem: sed audio Petrum respondentem, et pro se et pro aliis: Domine, ad quem ibimus? Verba vitae aeternae habes [89 1Kb] . Si fingis laborem in praecepto, et duritiam in sermone, tamen scio quia magna est multitudo dulcedinis tuae, quam abscondisti timentibus te [89* 1Kb] .

Ergo sperabo in te, cujus non potest sapientia falli, potentia vinci, benevolentia fatigari, charitas minui. Si flagellaveris, si combusseris, si secueris, [Col. 0716D] si occideris me, sperabo in te, Domine: dummodo adjuves me et doceas facere voluntatem tuam, fac tantum, Domine, signum in bonum, ut quaeram te, et sperem in te. Bonus enim es sperantibus in te, animae quaerenti te [90 1Kb] . Scio quia qui tibi serviunt non sunt onerati, imo honorati, quia nimis honorati sunt amici tui, Deus. Scio quia omne jugum servitutis acceptum est in memoria dulcedinis tuae, juxta verbum Isaiae dicentis: Computrescet jugum a facie olei [91 1Kb] . Fratres, sanctus iste cujus hodie [Col. 0717A] memoria in benedictione est, nec in schola philosophorum, nec in libraria Justiniani sapientiam quaesivit, eam tamen invenit, et in sapientia moratus, eam verbo et exemplo docuit, et quasi stella in firmamento coeli prae cunctis doctoribus nostri temporis gloria et honore fulsit. Ita, Domine, promiseras per Danielem, et sic implevisti in isto: Qui docti, inquit, fuerint, fulgebunt sicut splendor firmamenti, et qui ad justitiam erudiunt multos, quasi stellae in perpetuas aeternitates [92 1Kb] . Sermo siquidem ejus vivus, et efficax, et penetrabilior omni gladio ancipiti [93 1Kb] , tanto lepore dulcedinis, tanta gratia urbanitatis et suavitatis enituit, ut, eo loquente, non videretur homo, sed angelus loqui. Omnia etiam ejus scripta facultatem humanae inventionis [Col. 0717B] excedunt, et potius digito Dei quam humano ingenio dictata et scripta fuisse credenda sunt. Iste a pueritia sapientiam quaesivit, et affluens prudentia circumspectionibus et miraculis coruscavit. Ipse tanquam Dominicae vineae strenuus cultor, in sanctitate et justitia coram ipso, omnibus diebus vitae suae [94 1Kb] , nullam diei horam ducens vacuam, de virtute in virtutem, de gradu in gradum perfectionis ascendens, diem sanctificationis in se plenissime consummavit. Sicut de eo et consimilibus scribit Salomon in Proverbiis: Justi semita quasi lux splendescens procedit, et crescit usque ad perfectum diem [95 1Kb] . Laxemus itaque, fratres, et resolvamus linguas nostras in laudem Domini, qui [Col. 0717C] mirificavit hodie sanctum suum. Scimus quia bravium sui cursus assecutus est; et ad portum navigans feliciter introivit in potentias Domini, in abyssos lucis aeternae. Ideoque nos ei congaudere oportet, qui de labore ad praemium, de moerore hujus saeculi ad gaudium transiit angelorum. Licet anima ejus, dum sapientiam quaerebat, soleret in hujus peregrinationis exsilio devota meditatione penetrare coelos, supernas mansiones intrare, diversitates amoenitatum circumspicere, salutare patres, prophetis, apostolis, martyrum choris, et confessorum contemplationis vehiculo interesse, omnia tamen per speculum, et in aenigmate tunc videbat. Nunc autem revelata facie in splendoribus [Col. 0717D] sanctorum, videt eum quem angeli concupiscunt, et in sapientia quam quaesierat, quam affectaverat in hujus corporis ergastulo positus, solutus vinculis carnis, juxta desiderium animae suae contemplando moratur. Beatus, inquit, qui in sapientia morabitur [96 1Kb] . Nunc eum secure beatum dicere possumus, qui dum peregrinaretur a Domino, dubium erat quem exitum esset habiturus. Et quis in hac terra dissimilitudinis de praemio vitae aeternae potest esse securus? Quis scit si est dignus amore an odio? Quis scit quid crastina pariat dies? Mirabili enim arte et mirabiliori charitate ita gratiam suam dispensat [Col. 0718A] Altissimus, ut quos diligit dubios de dilectione sua semper efficiat, ut quanto sunt incertiores, tanto sint humiliores. Beatus enim qui semper est pavidus [97 1Kb] . Nunc mittit dura et aspera; nunc indulget blanda et prospera, visitat diluculo et subito probat, nunc mortificat, nunc deducit ad inferos, nunc reducit, nunc pauperem facit, nunc ditat, nunc humiliat, nunc sublevat. Et in his omnibus suae proventum gratiae operatur. Dicit tamen Paulus: Bonum certamen certavi, cursum consummavi, fidem servavi. Reposita est mihi corona justitiae, quam reddet mihi Dominus in illa die justus judex [98 1Kb] . Ideo etiam dicit: Certus sum quia nihil me separabit a charitate Dei [99 1Kb] . Sed certe Paulus erat, et ad tertium coelum raptus fuerat, qui sic [Col. 0718B] confidenter loquebatur, ipsi licebat dicere: Vivo ego jam non ego, vivit vero in me Christus [100 1Kb] . Ita Christo adhaeserat, ut esset unus Spiritus cum eo: ipse tamen quasi reprobari timeret a Domino, alibi dicit: Castigo corpus meum, et in servitutem redigo, ne cum aliis praedicaverim, ipse reprobus efficiar [1 1Kb] . Job quem non reprehenderat cor suum in vita sua, de vita aeterna securus, et de hac incertitudine loquens, Scio, inquit, quia in carne mea videbo Deum Salvatorem meum [2 1Kb] . Idem etiam dicit: Quantus ego sum qui respondeam Deo [3 1Kb] ? Si habuero quidpiam justum non respondebo, sed meum Judicem deprecabor. Et cum invocantem me exaudierit, non credo quia audierit vocem meam. In turbine enim [Col. 0718C] conteret me, et sine causa non concedet requiescere spiritum meum. Manifeste videtis quia certitudo illa, quae in Paulo et Job convalescit ad tempus, in eisdem ad tempus evanescit. Qui ergo stat, videat ne praesumat et cadat [4 1Kb] . Et quis praesumeret habere mundum cor? Omnes justitiae nostrae quasi pannus menstruatae [5 1Kb] . Cum omnia bene fecerimus, dicere debemus quia servi inutiles sumus [6 1Kb] . Breves dies hominis sunt; paucitas dierum meorum finietur brevi? Et novit solus Dominus qui sunt ejus [7 1Kb] ; sed in proximo veniet dies, et illuminabuntur abscondita cordium, et videbit unusquisque utrum sit dignus amore an odio. Videre quod vos Dominus inveniat in sapientia commorantes. Summa sapientia est non Platonem legere, non Aristotelis versutias [Col. 0718D] inversare, sed Christum diligere, Christo servire, et in hac servitute gratissima et fructuosa libenter, efficaciter, fideliter ac finaliter permanere. Sic fecit et docuit Paulus; sic fecit et docuit Bernardus: quorum sitis imitatores, si beatitudinis eorum vultis esse participes! Quod nobis praestare dignetur Jesus Christus, qui est benedictus in saecula saeculorum. Amen.



SERMO LIV. DE SACRIFICIO ALTARIS.

Teste Apostolo, qui secundum legem offerunt [Col. 0719A] munera, exemplari et umbrae coelestium offerunt [8 1Kb] . Christus autem melioris testamenti mediator est, melioris dico sicut ab eodem Apostolo sumpto de Jeremia propheta testimonio demonstratur. Ecce dies veniunt, dicit Dominus, et consummabo super domum Israel, et super domum Juda testamentum novum, non secundum testamentum quod feci patribus eorum in die qua apprehendi manum illorum, ut eaucerem illos de terra Aegypti [9 1Kb] . Testamentum diversis modis accipitur in sacro eloquio, voluntas, et ordinatio testatoris. Unde Apostolus: Hominis testamentum nemo spernit, aut superordinat [10 1Kb] . Et alibi: Testamentum in morte confirmatur [11 1Kb] . Dicitur etiam testamentum colligatio impiorum, juxta illud: Adversus te testamentum disposuerunt tabernacula [Col. 0719B] Idumaeorum et Ismaelitae [12 1Kb] . Dicitur etiam testamentum promissio Dei, juxta illud: Disposui testamentum electis meis, etc. [13 1Kb] Et illud: Memor fuit in saeculum testamenti sui, quod mandavit in mille generationes [14 1Kb] . Et testamentum mors aeterna, sicut scriptum est in Ecclesiastico: Memor esto quoniam non tardabit mors [15 1Kb] . Et testamentum inferiorum quod demonstratum est tibi. Christus autem statuit testamentum pacis in sanguine suo, et per hoc testamentum delevit testamentum inferorum. Sicut per Isaiam dicitur: Delebitur foedus vestrum cum morte, et pactum vestrum cum inferno non stabit [16 1Kb] . In Veteri Testamento quatuor principalia erant: promissa, judicia, praecepta, sacramenta. [Col. 0719C] Haec omnia mutata sunt. Promissa mutata sunt: Ibi promittebatur abundantia frumenti, vini et olei, sicut scriptum est: Dedit, inquit, possessiones gentium, et labores populorum possederunt [17 1Kb] . Hic non terrena substantia vel gloria promittitur, sed aeterna haereditas. A Christo enim paupere pauperes evangelizantur: Beati, inquit, pauperes spiritu, quoniam ipsorum est regnum coelorum [18 1Kb] ; et: Vae vobis, divites, qui habetis hic consolationem vestram [19 1Kb] . Quibus dictae sunt promissiones, defuncti sunt, non acceptis repromissionibus, sed a longe eas aspicientes et salutantes super terram, et confitentes quia peregrini sunt et hospites [20 1Kb] . Mutata sunt judicia: in Veteri namque Testamento temporales poenae transgressoribus intentabantur. Nunc autem dicitur: [Col. 0719D] Qui mala egerunt, ibunt in ignem aeternum [21 1Kb] . Mutata sunt et praecepta, quia cum lex neminem adduceret ad perfectum, remanentibus moralibus praeceptis, ut, Honora patrem tuum, etc., caerimonialia quae solam figuram veritatis habebant observata, spiritualiter ad litteram sunt deleta. Facta est in sacramentis mutatio, quia, teste Apostolo, non poterant, juxta conscientiam, perfectum facere servientem in cibis, et potibus, et variis baptismatibus [22 1Kb] , significante Spiritu sancto, nondum propalatam [Col. 0720A] esse sanctorum viam. Talia ergo oportuit esse sacramenta, in quibus esset significatio veritatis et veritas significationis. In promissis amor suggeritur, in judiciis timor incurritur, in praeceptis vita geritur, in sacramentis Christi gratia figuratur et datur. Lex quidem per Moysen data est; veritas autem per Jesum Christum [23 1Kb] . Si ergo Christus veritas, imo quia ipse est veritas; si in Christum credimus, credamus et Christo. Ipse enim est qui dicit: Ego sum panis vivus qui de coelo descendi [24 1Kb] ; ipse est manna reficiens, ipse est agnus qui immolabatur et manducabatur in lege: ipse enim se nobis obtulit in cibum et pretium, qui patres nostros reficit in manna; in pane nos reficit, et impletur in eo quod scriptum est: Novis supervenientibus vetera projicietis, et vetustissima [Col. 0720B] veterum comedetis [25 1Kb] . Vetera sunt sacrificia veteris legis, quae offerebant Aaron, et filii ejus jugulantes filios arietum, effundentes sanguinem vitulorum et hircorum. Vetustissima autem veterum fuerunt panis et vinum oblata a Melchisedech figurantia sacramentum Christi, de quo juravit Pater: Tu es sacerdos in aeternum, secundum ordinem Melchisedech [26 1Kb] . Novis ergo supervenientibus projicienda erant legalia, et vetustissima veterum comedenda, ut panem angelorum manducavit homo, sicut a diebus antiquis paravit in dulcedine sua pauperi Deus. Naturae nostrae susceptio panis est quo pascimur. Christus enim nostrae carnis fenum convertit in frumentum, ut nos cibaret ex adipe frumenti. [Col. 0720C] Factus est nobis panis, quia cor hominis in corde bono seminandum et multiplicandum, factus est nobis granum frumenti, confirmat panis ad hujus miserae vitae consolationem, ad laboris viae sustentationem: panis in verbo doctrinae, panis in exemplo vitae, panis spiritualis gratiae, panis interminabilis gloriae. Hoc est, inquit, novum testamentum in sanguine meo [27 1Kb] . Hoc testamentum nobis in morte Christi confirmatum est, ut et nos complantemur similitudini mortis ejus, ut mundo moriamur, et vita nostra abscondatur cum Christo in Deo meo. Super hoc testamento ordinanda sunt sacrificia, ut totus homo hostiam viventem, et Deo placentem se offerens, imprimis offerat sacrificium poenitentiae. Sacrificium, inquit, Deo spiritus contribulatus, cor [Col. 0720D] contritum et humiliatum, Deus, non despicies [28 1Kb] . Secundum sacrificium est exhibitio misericordiae, quod propter praeeminentem sui elegantiam non sacrificium, sed justitia vocatur a Domino. Misericordiam, inquit, volo, et non sacrificium [29 1Kb] . Quod enim hoc sacrificium sit justitia, habes ex eo quod dicitur: Dispersit dedit pauperibus, justitia ejus manet in saeculum saeculi [30 1Kb] . Et cum de eleemosynarum sacrificio loqueretur: Videte, inquit, ne justitiam vestram faciatis coram hominibus [31 1Kb] . De hoc sacrificio scriptum [Col. 0721A] est: Sacrificate sacrificium justitiae [32 1Kb] . Est tertium quod totum est in adipe et pinguedine, quod de medullis animae, et de interioribus cordis omnino procedit. Hoc est sacrificium laudis, honorificum lunae. Propheta hoc ferre sacrificium desiderans, de pinguedine cordis, et de affluentia charitatis: Sicut adipe, inquit, et pinguedine repleatur anima mea [33 1Kb] . Primum refertur ad me, secundum ad proximum, tertium ad Deum. Omnia tamen ad Deum refero, et offero propter Deum. Si tamen volumus super testamentum Christi offerre sacrificia, una est ordinatio et nuntius, in ea est ordo, scilicet ut sicut praecipimur cogitatus nostros jactare in eo, sic et fidem sacrificiorum jactemus in ejus verbo. Credat homo potius Christo quam sibi, ut sit cum Deo creditus [Col. 0721B] spiritus ejus, abneget ipsum et sequatur Christum spe, fide; nam ipse est via, veritas et vita [34 1Kb] . Scio, dicit Apostolus, cui credidi, et certus sum [35 1Kb] . Et ejusdem verba haec sunt: Quicunque comederit panem hunc, et sumpserit calicem hunc indigne, judicium sibi manducat et bibit, non dijudicans corpus Christi [36 1Kb] , tam in verbis magistri quam in verbis discipuli audis et intelligis corpus Christi. Nihil ergo in hoc, aut in aliis sacramentis haesites; sed firma cor et fidem tuam in verbo illius, cujus verbo coeli firmati sunt, cui sit honor et gloria in saecula saeculorum. Amen.



SERMO LV. AD SACERDOTES.

[Col. 0721C] Qui ex Deo est, verba Dei audit [37 1Kb] .

Verba accipienda sunt cum effectu. Non enim sufficit audire, et non facere. Nam qui audit et non facit, surdus auditor est. Qui audit me, dicit Sapientia, non confundetur [38 1Kb] . Et Jacobus: Estote, inquit, factores verbi, et non auditores tantum [39 1Kb] . Audire enim et non intelligere; vel intelligere et non facere, negligere est. Intellectus enim bonus omnibus facientibus ea [40 1Kb] . Nec enim aut intellectus, aut memoria quidquam prodest, nisi sit ad faciendum. Et memores, inquit, fuerunt mandatorum ejus ad faciendum ea [41 1Kb] . Melior est operis auditio quam auris. Verbum quidem audiri oportet, ut fides vel aliud opus virtutis veniat ex auditu. Fides autem ex auditu; auditus autem per verbum Dei [42 1Kb] . Quidam autem [Col. 0721D] habent aures et non audiunt [43 1Kb] ; non enim habent aures audiendi, sed negligendi.

Ideo frequenter Dominus in Evangelio dicit: Qui habet aures audiendi, audiat [44 1Kb] . Qui ex Deo est, etc. Consulat unusquisque vestrum conscientiam suam, si ex Deo est; nam si ex Deo non est, verba Dei audire non potest. Quidam sunt ex Deo, quidam ex mundo, quidam ex diabolo. Ego ex Deo exivi; et veni in mundum, dicit Dominus [45 1Kb] . Et ad discipulos: Si de mundo fuissetis, mundus utique quod suum est, [Col. 0722A] diligeret [46 1Kb] . Et ad Judaeos: Vos ex patre diabolo estis [47 1Kb] . Ex Deo est qui Deo adhaeret. Qui adhaeret, inquit, Deo, unus spiritus est cum illo [48 1Kb] . Quia vero mundus et diabolus societatem iniverunt, quicunque est de mundo, ipse est ex patre diabolo. Isti duo aures animae aggravant, ita ut audire non possit. Unde et Propheta ad animam loquens, quae jam aliquantulum obsurduerat: Audi, inquit, filia, et vide, et inclina aurem tuam, et obliviscere populum tuum et domum patris tui [49 1Kb] . Nam qui terrena sapiunt, aures aggravatas habent, et verbum Dei audire non possunt. Vos ergo qui jam non estis de mundo, qui jam renuntiastis diabolo, et pompis ejus, et quia ex Deo estis, verba ejus auditis; si tamen verba Dei operibus adimpletis. Videte tamen quia Deus non [Col. 0722B] irridetur [50 1Kb] , recolite quid in vestra conversatione promiseritis Deo. Cavete ne aedificetis excelsa Topheth et Jerusalem in sanguinibus [51 1Kb] . Qui semel egressus est de Aegypto, si appetit allia et pepones Aegypti; si ad mundum quem evomuit, revertitur; reaedificat suam Jericho, et moritur suus primogenitus, quia meritum suae primae conversionis exstinguitur. De talibus dicit Dominus: Non permanebit Spiritus meus in homine in aeternum [52 1Kb] . Vertitur ergo spiritus in carnem, coelum in terram, aurum in scoriam, oleum in amurcam. Qui erat angelus, et coelestis, factus est terrenus, carnalis et animalis. Ecce Jebusaeus noster pessimus, noster impugnator, homo interior, terrenus, animalis, carnalis. Terrenus est [Col. 0722C] qui de terra est et de terra loquitur: terram sapit, terram lingit, nec a terrenis divelli poterit, donec fodiatur peccatori fovea [53 1Kb] ; donec qui terra est, revertatur ad terram [54 1Kb] . De hoc homine terreno dicit Apostolus: Primus homo de terra, terrenus; secundus de coelo, coelestis [55 1Kb] . Et iterum: Sicut ergo portavimus imaginem terreni hominis, ita portemus imaginem coelestis [56 1Kb] . Imago terreni hominis est praevaricatio Adae, per quem vanitati similes facti sumus, quaerentes vanitates et insanias falsas [57 1Kb] . Sic homo vanitati similis factus est [58 1Kb] ; sic in imagine pertransit homo. sed et frustra conturbatur [59 1Kb] . Stultus est terrenus iste, qui coelum videre non potest. Oculi enim sapientis in capite ejus semper [60 1Kb] , oculi stulti in finibus terrae [61 1Kb] . Iste Dei sui oblitus se totum ad terrena [Col. 0722D] effundit. In persona hujus hominis loquens ille propheta lamentator: Effusa sunt, inquit, in terram viscera mea [62 1Kb] . Carnalis nomen suum aliunde sortitur, non a terra, sed a carne. Iste Chusan Rasathaim et Eglon et Jabim, et Madian, et caeteris oppressoribus populi Dei diu sub tributo servivit, quia sub peccato se venundedit [63 1Kb] . Pro minimo mihi est ut ab homine judicet, aut ab humano die. Lucebat olim ille filius irae; ille filius perditionis, qui de coelo corruit. Unde et lucifer vocabatur nunc [Col. 0723A] autem noctifer sive tenebrifer. Qui si arsisset, nullo unquam tempore cecidisset. Hujus vestigia sequuntur qui potius eligunt lucere quam ardere; religiosi apparere quam esse; sed ardebunt igne illo qui praeparatus est diabolo et angelis ejus [64 1Kb] ; cujus flamma non exstinguetur, cujus fetor occidit, cujus ardor mortificat; mori tamen eum qui patitur, non permittit; a quo nos avertat Sanctus ille sanctorum qui hodie mirificavit et magnificavit in terris sanctum [65 1Kb] Jesus Christus miserationes ejus. Quidam focarias habent, quidam alienis uxoribus abutuntur; sic . . .


Trahit sua quemque voluptas [66 1Kb] .

Sed illud pessimum est quod suam malitiam non occultant; imo incontinentiam suam publicis potationibus [Col. 0723B] et commessationibus praedicant et ostentant. Cum scriptum sit: Ne ascendatis in Galgala et in Bethaven ne ingrediamini [67 1Kb] , id est peccati vestri turpitudinem ne reveletis. Corpus Christi est pretium animae, thesaurus indeficiens, inaestimabilis, impollutus, inconsumptus, incorruptus. Hoc thesauro emuntur coelestes divitiae, possessio gloriae, regnum infinibile, pax interminabilis, inconcussa securitas et aeternitas vitae. Hic est panis vivus qui de coelo descendit [68 1Kb] , et dat vitam mundo. De hoc non habent edere potestatem, qui tabernaculo deserviunt, sicut dicit Apostolus ad Hebraeos [69 1Kb] , id est qui deserviunt corpori et curam carnis in desideriis agunt. Vae igitur illis, quibus corporis Christi dispensatio [Col. 0723C] credita est, si non est praecisus umbilicus eorum, si non dijudicant corpus Christi, si non honorant Testamenti Novi mediatorem Jesum, et sanguinis aspersionem melius loquentem quam Abel. Judex vivorum et mortuorum Christus Jesus patienter non sustinebit, quia tam irreverenter et ignominiose tractatur. Sed quia Pater unicum Filium inaestimabili et ineffabili charitate diligit, unigeniti sui contumeliam et injuriam indignatione et zelo terribili vindicabit. Ecce duo fermenta: fermentum avaritiae et luxuriae; alterum quo malitiose agitur contra proximum, alterum quo nequiter agitur contra Deum: et hoc fermentum est malitiae et nequitiae. Sequitur de melle, quod in sacrificio reprobatur. Est autem mel in sacrificio, praelatorum nimis blanda et dissoluta [Col. 0723D] remissio. Est autem remissio cauta et circumspecta, et est remissio stulta et dissoluta. Remissio cauta fructuosa est, qua prudenter defertur potestatibus hujus mundi, et maxime regi tanquam praecellenti. Nam omnis potestas a Domino Deo est [70 1Kb] . Haec pacem Ecclesiae fovet. Haec regnum et sacerdotium unum facit. Haec sua benignitate et lenitate obtinet quod nec per minas, nec per sententias extorqueret. Haec est remissio sive lenitas, in qua nec Deus nec homo offenditur, et in qua fides debita Deo et homini exhibetur. De hac fide et de hac lenitate [Col. 0724A] scriptum est: In fide et lenitate sanctum fecit illum [71 1Kb] . In hac remissione aut potius in hoc melle fel correctionis absconditum est. Nam haec remissio in sua lenitate zelum, et in blanditiis suis aculeum habet. Eo tempore opportuno ex adverso ascendit, et opponit se murum pro domo Israel; et ubi verius diligit, ibi severius corrigit eos qui ignorant et errant [72 1Kb] . Haec est quae dicit regi apostata, vocat duces impios, et non accipit personas principum; nec cognoscit tyrannum, cum decertaverit contra pauperem. Vos itaque, fratres, quorum officium est placabiles hostias offerre Altissimo, longe faciatis a vobis fermentum malitiae et nequitiae. Abjicite mel adulationis aut dissolutae remissionis, mel mundanae dilectionis et deceptoriae voluptatis. Custodiat [Col. 0724B] unusquisque vas suum in sanctificatione et honore, ut non vituperetur ministerium vestrum, ut verbo et exemplo reddatis commissum vobis populum acceptabilem Domino, sectatorem bonorum operum [72* 1Kb] . De animabus enim populi reddituri estis rationem in die tremendi judicii, pro perditione illorum, confusionis et mortis aeternae sententiam subituri; pro salute vero illorum coronam immarcescibilem, et aeternam atque ineffabilem gloriam adepturi. Quam vobis praestare dignetur, qui vivit et regnat, per omnia saecula saeculorum. Amen.



SERMO LVI. AD EOSDEM.

Ignis semper ardebit in altari; quem sacerdos nutriet [Col. 0724C] per singulos dies, subjiciens ligna [73 1Kb] .

Inter universa servitutis obsequia, quae Deo potest impendere humana devotio, nihil est quod Deo acceptius esse possit quam ut diligatur a nobis ipse qui est veritas, et in veritate nos diligit. Bene, et secundum misericordiam et mansuetudinem suam magnam in veritate vult diligi, qui et in suis dilectionibus et benedictionibus nos praevenit, sicut Joannes evangelista commemorat: Non quia, inquit, dileximus eum; sed quia prior dilexit nos [74 1Kb] . Hoc est, quod inter primitias legalis observantiae primum, et summum mandatum dilectionis instituit: Diliges Dominum Deum tuum ex toto corde tuo, et ex totis viribus tuis [75 1Kb] . Hanc dilectionem tenuit, monuit, exhibuit, qui pro nobis animam suam [Col. 0724D] posuit [76 1Kb] . Majorem hac, inquit, dilectionem nemo habet, ut animam suam ponat quis pro amicis suis [77 1Kb] . Hanc dilectionem conservavit et finaliter observavit: Cum enim dilexisset suos, usque in finem dilexit eos [78 1Kb] . Vidit Dominus quia ignis hujus dilectionis, qui accensus fuerat in parentibus antiquis, et in nobis exstinctus fuerat, nec remanserant nisi carbones desolatorii, venit ut ignem hunc accenderet in altario cordis nostri. Carbones itaque succensi sunt ab eo qui dicit: Ignem veni mittere in terram; et quid volo, nisi ut ardeat [79 1Kb] ? In altario [Col. 0725A] cordis immolatur spiritus contritus, juxta illud: Sacrificium Deo spiritus contribulatus; cor contritum et humiliatum Deus non despicit [80 1Kb] . Hic est ignis qui in altari cordis nutriendus est a sacerdote jugiter; hic est ignis de quo propheta dicit: Ignis ejus in Sion, et caminus in Jerusalem [81 1Kb] . Et Jeremias: De coelo misit Dominus ignem in ossibus meis, et erudivit me [82 1Kb] . Hunc ignem effodit Nehemias, quem Jeremias infoderat. Legitur in libro Regum [83 1Kb] quod cum populus Israel in captivitatem Babylonicam transmigrasset, et remansissent paucae reliquiae sub Godolia, remansit et Jeremias, qui in valle Josaphat in puteo ignem abscondit, quem post longa temporum curricula Nehemias inquisivit et effodit; sed [Col. 0725B] non invenit, nisi stipites combustos, sicut legitur, et aquam crassam [84 1Kb] . Aquam illam super altare effudit, et succensus est ignis: haec est aqua dilectionis, quae ignem suscitat de carbonibus desolatoriis, et adeo crassa, ut sacerdotis sacrificium pingue fiat, et vocatus est dies Nephar, id est purificatio: hunc ignem ad purificationem animarum tenentur sacerdotes accedere et nutrire; verumtamen ad nutrimentum hujus tria necessaria sunt ligna quae cum aqua crassae dilectionis, de puteo bonae conscientiae producuntur. Sunt itaque tria ligna exemplum sanctae conversationis: verbum sollicitae praedicationis, officium devotae administrationis. Oportet siquidem quod sacerdos sit in conversatione sanctus, in praedicatione sollicitus, in administratione [Col. 0725C] devotus; sanctus, scriptum est enim: Sancti estote quia ego sanctus sum [85 1Kb] . Quomodo enim nisi esset sanctus, aliorum immunditias emundaret? necesse est, dicit Apostolus, ut munda sit manus quae diluere sordes curat. Videmus hodie sacerdotes cum filiis Heli tenentes fuscinulas carnium [86 1Kb] , et cum mulieribus in atrio tabernaculi excubantes, et facti sunt equi emissarii, sicut dicit propheta [87 1Kb] , unusquisque ad uxorem proximi hinniebat. Videmus hodie sacerdotes sedentes cum Balthasar in conviviis cum uxoribus et concubinis, abutentes vasis Domino Deo consecratis; sed certe prope est manus illa ultima, et Scriptura terribilis Mane, Thecel, Phares, numeratum, appensum, divisum [88 1Kb] ; numerat enim [Col. 0725D] dies sacerdotis, sed et omnia ejus facta in unum sunt, et quasi in sacculo consignata; appendit gratiam quam contulit; et spem, atque fiduciam quam habet, in vitam prolixiorem dissipat et confundit. Cum enim dixerint, pax et securitas, tunc repentinus superveniet interitus, et dolor sicut in utero habentis, et non effugient [89 1Kb] , quia juxta Salomonem, prosperitas stultorum perdet eos [90 1Kb] . Qui ignem Jeremiae debuerant subjicere cum filiis Aaron, ignem alienum subjiciunt; ignem illum de quo Psalmista dicit: Supercecidit ignis, et non viderunt solem justitiae [Col. 0726A] [91 1Kb] , oculos habent ad munera: pupillo et viduae non intendunt, non attendunt sententiam maledictionis illius: Vae qui justificatis impium pro muneribus, et justitiam justi aufertis ab eo [92 1Kb] ! Mulierculas enim, et alias miserabiles personas sine causa in causam trahunt; eas quae famae integrae sunt diffamantes, judicantes purgatas, absolventes impias, innoxias condemnantes: Penetrantes, inquit, viduarum domos, captivas ducentes mulierculas oneratas peccatis [93 1Kb] . Certe isti solem justitiae non vident; solum enim oculum sinistrum habent, per quem solem justitiae videre non possunt. Duo sane sunt oculi hominis, sinister et dexter; sinister temporalibus impenditur, dexter aeternis. Sinister est [Col. 0726B] sensualitas, dexter est consideratio aeternorum. Sinistro oculo acutissime videmus, prudentes et astuti in acquisitione temporalium, non habentes prudentiam aeternorum. Sapientes autem, inquit, sunt ut faciant malum, bona autem facere nesciunt. Isti sunt quibus Naas Ammonites dextrum oculum eruebat, sicut legitur in libro Regum [94 1Kb] . Naas interpretatur serpens, inimicus scilicet, humani generis, qui sic sacerdotum animas excaecat, et ut caeci sint duces caecorum. Sinistro oculo avaritia tantum vident. Nam de avaritia dicit propheta: Hic est oculus eorum in universa terra [95 1Kb] . In capitulis vestris, ubi corrupti muneribus justitiam justi subvertitis, absolvitis, sicut diximus, impios, innoxios diffumatis, non videntes solem justitiae. Convenientibus [Col. 0726C] vobis sic in unum, jam non est Dominicam coenam manducare [96 1Kb] . Ad sacratissimum enim corpus Christi nimis accedit periculose, qui in judicio solem justitiae non attendit; qui proximum suum aut injuste judicat, aut diffamat inique. Quoties ergo, fratres, convenitis in conventiculis vestris ut alios judicetis, recogitate quia dicitur, judicium vos exspectat. Attendite, quia vita haec transitoria est et brevis: villicatio vestra vobis onerosa et gravis, administratio ejus difficilis, exitus horribilis, poena infinibilis. Non dicimus haec, fratres charissimi, propter vos. Nam inter vos multi sunt qui sanctitatis merito et honesta conversatione praecellunt; sed tamen inter vos, sicut Apostolus dicit, sunt [Col. 0726D] multi imbecilles, et dormiunt multi [96* 1Kb] . Nondum enim ventilata est area Domini: adhuc est lilium inter spinas, zizania inter spicas. Haec de primo ligno quod sacerdos igni subjicit in fomentum. Lignum secundum est verbum sacrae praedicationis, quod maxime pertinet ad officium sacerdotis, ut sit potens in doctrina sana, dicit Apostolus ad Titum [97 1Kb] , et malis possit contradicere, perversos arguere, et errantibus non consentire. Satis autem bene verna hic consensus, Apostolus certissimam hujus rei assignat philosophiam. Propterea vos non arguitis, [Col. 0727A] qui eadem saepius agitis. Cum labia sacerdotum sint Evangelio consecrata, vacant tota die sermonibus otiosis, et fidelibus Christi esurientibus subtrahunt panem vitae. Nunquam pigritandum, nunquam cessandum est ab exhortatione salubri. Ideo et merito per singulos dies, id est assidue, incessanter. Dies in sacro eloquio sunt virtutes. Per singulos dies, dicit Propheta, benedicam tibi [98 1Kb] . Et in Job: Ab omnipotente non sunt abscondita tempora; qui autem noverunt eum, ignorant dies ejus [99 1Kb] . Sicut per contrarium peccata sunt noctes, ut in Psalmo: Lavabo per singulas noctes, id est per singula peccata confitendo illa, lavabo lectum, id est conscientiam meam [100 1Kb] . Sacerdos itaque per singulos dies igni ligna subjicit, qui exemplo sanctae conversationis, [Col. 0727B] et verbo sacrae praedicationis subjectos, ad singulas virtutes exhortatur, sicque in cordibus fidelium charitatis ignem accendit. Sequitur lignum tertium, dovotae scilicet administrationis officium. Administratio siquidem sacerdotum, licet exerceatur in multis, in confessionibus, baptismatibus, in unctionibus, in exorcismis; specialiter tamen consistit in duobus, in psalmodia et celebratione missarum. In his autem semper exigitur humilis, et prompta devotio. Quid prodest psalmus nisi devotione comitetur; psallere sine devotione, est quasi aes sonans, et cymbalum tinniens [1 1Kb] Exsultent et laetentur omnes qui quaerunt te, et diligunt salutare tuum [2 1Kb] ; sed ipsi non diligunt salutare tuum, cum inordinatae fiunt tales apocopae et syncopae, nec Deo acceptae sunt hujusmodi [Col. 0727C] synalimphae. Hieronymus de psalmodia monet, ut ad verbum fiat oratio. Ideoque duo necessaria sunt in psalmodia, intellectus, et cordis immaculati devotio, et tunc non solum angeli, sed Dominus angelorum venit, ac se libentissime interponit, et evenit quod dicitur per Prophetam: Psallam, et intelligam in via immaculata: quando venies ad me [3 1Kb] . Volo, dicit Apostolus, quinque verba loqui sensu meo, quam decem millia verborum in lingua [4 1Kb] . In sacrificiis altaris. Ibi magnus ignis devotionis et dilectionis exigitur, quia ibi est tota nostra salus. Certe indevotissimus est sacerdos, qui ibi non conteritur, ubi Filius Altissimi ante Patris oculos immolatur. Sane sacerdos devotus et prudens, dum mensae divinae [Col. 0727D] assistit, nihil cogitat, nisi Christum Jesum et hunc crucifixum. Ponit ante oculos cordis sui Christi humilitatem et patientiam Christi, angustias et dolores; Christi opprobria, sputa, flagella, lanceam, crucem, mortem devote et sollicite recolit, et se in ipsa memoria passionis Dominicae crucifigit. Si ergo ei, et pro eo specialiter immolatur, qui se pro nobis corporaliter immolavit: o quam grave, quam periculosum est, fratres mei, administrationis officium, quia non solum de vestris, sed de animabus vobis commissis in die tremendi judicii respondere tenemini! Et quomodo custodiet conscientiam alienam, [Col. 0728A] qui suam custodire non potest? Conscientia siquidem abyssus inscrutabilis est, nox obscurissima, et tamen misero sacerdoti, qui hanc noctem suscepit, et in cura reclamatur: Custos quid de die, custos quid de nocte [5 1Kb] ? Quid facturus est sacerdos miserrimus, qui sentit se peccatis oneratum, curis implicitum, carnalium desideriorum faece infectum, caecum, curvum, infirmum, mille difficultatibus coarctatum, mille necessitatibus anxium, mille turbationibus aerumnosum proclivem ad vitia, invalidum ad virtutes? Quid faciet, filius doloris, filius plorationis aeternae, qui nec in se, nec in aliis ignem charitatis accendit? Certe paratus est in cibum, et consumptionem ignis. Ignis succensus est in furore Domini, et ardebit usque ad inferni novissima [6 1Kb] , [Col. 0728B] deputatus est ei locus cum ardoribus sempiternis, paratus est vermis qui non morietur, fumus, vapor, et spiritus procellarum, horror, et caligo tenebrosa, onera catenarum poenitentium, stringentium, urentium, et non consumentium. A quibus nos liberet ignis ille non consumens, sed consummans; non devorans, sed illuminans omnem hominem venientem in hunc mundum; ipse nos illuminet ad dandam scientiam salutis plebi ejus: quod nobis praestare dignetur, qui cum Patre et Spiritu sancto, vivit et regnat Deus, per omnia saecula saeculorum. Amen.



SERMO LVII. AD EOSDEM.

In Levitico scriptum est [7 1Kb] : Omnis oblatio quae offertur Domino, absque fermento erit: nec quidquam [Col. 0728C] fermenti, aut mellis adolebitur in sacrificio Domini; quidquid autem sacrificii obtuleris, sale condies: in omni oblatione offeres sal.

Domini mei, de sacrificio vobis loquimur, quia sacrificiorum, de quibus loquimur, vobis cura a Deo commissa est, qui sacra datis et sacrificia offertis: ideo nomen et officium sacerdotum obtinetis. Verumtamen quia munditia evangelica hodie sordes carnificii legalis amovit, spiritualia tamen hodie sacrificia offerunt, qui se et sua simul toto corde Christo impendunt; pacifica offerunt, qui solliciti sunt, ut pacem cum Deo habeant, ut Christum criminali aliquo non offendant. Bovem offert, qui opera perfectionis aggreditur; ovem, qui in sua simplicitate [Col. 0728D] Deo placere intendunt; capram, qui viam poenitentis arripit: aves vero qui viam charitatis, aut speculam contemplationis ascendit. Ab his omnibus, et aliis sacrificiis quae multa sunt, longe fiunt, et damnabiliter relegantur fermentum et mel. Sal autem ubique favorabiliter admittitur; fermentum, cujus admistione tota massa corrumpitur, avaritia est, et incontinentia ecclesiasticorum, quae subditos perversa imitatione corrumpit. Quid enim faciet laicus simplex, nisi quod patrem suum spiritualem viderit facientem? In multis notabilis est avaritia sacerdotum, praesertim dum pro quaestu temporali [Col. 0729A] faciunt se ordinari, dum in spe vilissimae oblationis sacramenta conficiunt, de cadaveribus litigant, sepulturam et baptismum vendunt, nihil gratis impendentes, sed in universis suam sequentes avaritiam, sicut dicitur per Malachiam: Quis est in vobis qui claudat ostia mea, et ponat incensum super altare meum gratuito. Non est mihi voluntas in vobis, et munus non recipiam de manu vestra, ait Dominus. [8 1Kb] Et haec est, juxta Zachariam, amphora egrediens; ipsa est oculos eorum in universa terra [9 1Kb] . Isaias etiam de illis dicit: Ipsi pastores declinaverunt unusquisque ad avaritiam suam [10 1Kb] . Et Jeremias: A minori usque ad majorem omnes avaritiae student, et a propheta usque ad sacerdotem cuncti faciunt dolum [11 1Kb] . De lana igitur ovium, et non de salute solliciti: quod infirmum [Col. 0729B] est, non consolidant; quod aegrotum, non sanant; quod fractum, non alligant; quod periit, non quaerunt; quod abjectum est, non reducunt [12 1Kb] , sed suae avaritiae consulentes, peccata populi comedunt, et eos pravae conversationis exemplo ad deteriora invitant. Sicut Osee dicit: Peccata populi comedunt, et ad iniquitatem sublevant vias eorum [13 1Kb] . Isti, juxta verbum Job, terrae fructus absque pecunia comedunt [14 1Kb] , qui percipientes temporalia spiritualia impendunt. Hi qui nihil nisi coeleste sapere debuerunt, terrena tamen sapiunt, quaerentes non quae sursum sunt, sed quae super terram. Qui cum essent a Deo constituti, testimonio Apostoli loquentis ad Philippenses, sicut luminaria in mundo, verbum vitae [15 1Kb] contemnentes obstricti sunt terrae domibus iniquitatum, [Col. 0729C] quorum spirituales oculi terrenorum faece turbati, et obtenebrati sunt, sicut per visionem Ezechielis [16 1Kb] dicitur: Terra, inquit, usque ad fenestras et fenestrae clausae.

Jeremias in persona istorum deplorans hominem interiorem terrenorum concupiscentia dissolutum: Effusa sunt, inquit, in terram viscera mea [17 1Kb] ; sed quantum sacerdotibus obest avaritia? De avaritia clericorum loquens Apostolus ad Hebraeos [18 1Kb] , ait: Sint mores vestri sine avaritia contenti praesentibus. Clericorum avaritiae ascribitur quod quotidie fere capitula, sive consilia sua tenent; quaerentes non morum correctionem, sed nummorum extorsionem. Non sit anima mea in judiciis quorumdam, apud [Col. 0729D] quos dissipatur aequitas, et justitia, et judicium non convertitur, sicut Habacuc dicit: Lacerata est lex, et non pervenit usque ad finem judicium [19 1Kb] . Sed si de exhibitione justitiae aut pacis reformatione loquantur; non erit sine novalitate negotium, ab utraque parte exigitur aliquid, et vae parti quae aliquid non dederit! De talibus dicit Micheas [20 1Kb] : Mordent dentibus, et praedicant pacem; et si quis non dederit in ore ipsorum quidpiam, suscitant super eum praelium [21 1Kb] ; primum aliquid recipit archidiaconus, et deinde officialis aliquid. Sed et decanus, et caeteri causam in [Col. 0730A] aliquo sibi faciunt lucrativam; ut possimus dicere, quia residuum erucae comedit locusta, residuum locustae comedit brucus, residuum bruci comedit rubigo [22 1Kb] . Isti manifestissime aedificant excelsa Tophet [23 1Kb] , viamque sibi praeparant ad gehennam. Nam testimonio Job [24 1Kb] : Ignis corpora eorum comburet qui munera libenter accipiunt, et maxime ubi justitia venalis exponitur, quae gratis debetur universis et singulis. Vae praelatis Ecclesiae, si ista non corrigunt! Unde Amos [25 1Kb] : Vae qui opulenti estis, optimates Samariae! Capita populorum qui debuerant esse rectitudinis et humilitatis exemplum, in superbia et abusione judicant, imperantes cum austeritate, dominantes in clero, non forma facti gregis in populo. Haec de avaritia clericorum. Sequitur de [Col. 0730B] altera parte fermenti quod a sacramento prohibetur, id est incontinentia: haec inter omnes pestes vitiorum primipilaria est, quae fortius nos impugnat; contra hanc praecingere lumbos nostros, et spiritualibus armis indui nos oportet, ut unusquisque castiget et in servitutem redigat corpus suum [26 1Kb] , sicut Apostolus ad Corinthios scribit: Arma militiae nostrae non carnalia sunt, sed potentia Deo, ad destructionem munitionum, in captivitatem redigentes omnem intellectum in obsequium Christi [27 1Kb] . Mundi sacerdotes, quidquid aliis faciant, sibi sacramenta non faciunt, sed se ipsos excaecant; non se sanctificant, sed maledictioni se subjiciunt. Videamus opera nostra et iniquitates, quibus misericordiam Domini frequenter offendimus, ut cum Jeremia [Col. 0730C] dicere possimus: Misericordiae Domini multae, quia non sumus consumpti, et quia non defecerunt miserationes ejus [28 1Kb] . Quidam focarias habent, etc. Verbotenus ut in sermone LV usque ad finem.



SERMO LVIII. AD EOSDEM.

Dilectus Deo et hominibus N. cujus memoria in benedictione est; si fructum dictae dilectionis attendimus, fructus aeternae salutis est, et lignum vitae apprehendentibus eam. Haec enim charitas dicitur, de cujus radice bona universa procedunt; inter cujus fructus computatur gaudium, et pax in Spiritu sancto. Uberrimus est hic ardor; unde si aliquid ei [Col. 0730D] impenditur ad culturam, id ipsum multiplicato fenore fructuum recompensat, et jam si Dominum diligimus, plus ab eo diligimur; mensuram enim bonam et confertam, et coagitatam, et supereffluentem dabit in sinum vestrum [29 1Kb] . Dilectio siquidem vestra quasi scintillula ad comparationem illius effusae et abundantissimae charitatis divinae. Si ad dilectionem Christi pervenire volumus, ipse anticipat vias desideriorum nostrorum et dilectionis suae gratia nos praecurrit. Nam ab eo est si ipsum diligimus, et ut eum diligamus, sua nos dilectione praevenit; non [Col. 0731A] quia primo dilexerimus eum, dicit Joannes, sed quia prior dilexit nos [30 1Kb] . Ipse diligit nos, qui in benedictionibus suis ubique nos praevenit. Sed si dictae divinae dilectionis irrefragabile quaerimus argumentum, Deus Dei Filius animam suam pro nobis posuit; cum majorem dilectionem nemo habeat, ut animam suam ponat quis pro amicis suis [31 1Kb] . Haec dilectio fortior fuit quam vita, quia vitam abstulit; fortior fuit quam mors, quia eam destruxit qui mortis habebat imperium et mortem omnino absorbuit et delevit. Praeter hanc generalem et communem dilectionem, in qua et per quam vult Dominus omnes salvos fieri, et ad agnitionem sui nominis venire [32 1Kb] : est alia dilectio, infusio scilicet gratiae et infusae conservatio. Haec est quae hominem dilectum Deo [Col. 0731B] facit. Certissime autem constat eum a Deo diligi qui Dominum diligit, et qui Filium suum revelat in nobis. De hac revelatione dicit Paulus: Qui me segregavit ab utero matris meae, et vocavit per gratiam suam, ut revelaret Filium suum in me [33 1Kb] . De hac ipsa revelatione loquens ad Petrum Dominus ait: Beatus es Simon Barjona, quia caro et sanguis non revelavit tibi, sed Pater meus qui est in coelis [34 1Kb] . Dat testimonium Pater cum, Jesu baptizato et ascendente de aqua, aperti sunt coeli, et vox de coelis audita est, dicens: Hic est Filius meus dilectus, in quo mihi bene complacuit [35 1Kb] . De hac voce Petrus in Canonica sua dicit: Voce delapsa ad eum hujuscemodi a magnificentia gloria: Hic est Filius meus dilectus, in quo mihi complacui, ipsum audite: et hanc vocem ipsi nos [Col. 0731C] audivimus de coelo allatam, cum essemus cum ipso in monte sancto [36 1Kb] . In Evangelio Joannis de Patris testimonio Christus dicit: Qui me misit Pater, ipse testimonium perhibebit de me [37 1Kb] . Et Joannes in Canonica Epistola dicit: Si testimonium, inquit, hominum accepimus, testimonium Dei majus est [38 1Kb] . Et hoc est testimonium Dei quod majus est, quoniam testificatus est de Filio suo. Perhibet Filius testimonium, dum sanguine et operibus quis esset ostendit, ut cum diceret: Ego sum lux mundi, dicentibus Pharisaeis: Tu de te testimonium perhibes, testimonium tuum non est verum. Respondit, et dixit: Et si ego testimonium perhibeo de me ipso, testimonium meum verum est, quia scio unde veni, et quo [Col. 0731D] vado [39 1Kb] . Et item: In lege vestra scriptum est, quia duorum testimonium verum est: ego sum qui testimonium perhibeo de me ipso, et testimonium perhibet de me qui me misit Pater [40 1Kb] . Item: Est Pater meus, qui glorificat me, quem vos dicitis, quia Deus vester est, et non cognovistis eum [41 1Kb] . Cum autem dicit: Si ego testimonium perhibeo de me, testimonium meum non est verum, subintellige sine testimonio Patris; unde statim subjungit: Et alius est qui testimonium perhibet de me [42 1Kb] . Testimonium dat Filius in monte, [Col. 0732A] veritatem non negando; unde Paulus in prima Epistola ad Timotheum [43 1Kb] : Praecipio tibi coram Deo qui vivificat omnia, et Christo qui testimonium reddidit sub Pontio Pilato bonam confessionem, ut serves mandatum sine macula irreprehensibile. Dat testimonium Filius resurgendo, et post resurrectionem se multis argumentis manifestando; perhibuit testimonium ascendendo in conspectu eorum, cum quibus erat conversatus, sicut scriptum est: Videntibus illis, elevatus est [44 1Kb] ; reddidit testimonium suum Spiritus sanctus a diebus antiquis, quando ferebatur super aquas [45 1Kb] ; eas tunc sanctificans, ut nos postea sanctificaret. In eis testimonium reddebat prophetas inspirans, futura praenuntians, viamque sanctorum quae nondum fuerat propalata, demonstrans; sed et [Col. 0732B] tempore visitationis nostrae dedit testimonium, cum beatam Virginem superveniens visitat et fecundat [46 1Kb] ; dum linguas igneas dispertit [47 1Kb] ; dum in unitate fidei, et in unius Dei praeconium linguas unit. Dant ergo testimonium Pater, Verbum, et Spiritus sanctus, et hi tres unum sunt, unum unitate essentiae, natura uniuscujusque contestationis concordia. Tres autem sunt qui testimonium dant in terra: Spiritus, aqua, et sanguis [48 1Kb] . Juxta opinionem acutius videntium omnis qui spiritualiter vivit spiritus appellatur; sicut Paulus in prima Epistola ad Corinthios [49 1Kb] , inquit: Qui adhaeret Deo unus spiritus est cum illo. Et Joannes in Epistola sua: Nolite omni spiritui credere, sed probate spiritus si [Col. 0732C] ex Deo sint, quoniam multi pseudoprophetae exierunt in mundum: in hoc autem agnoscitur Spiritus Dei: Omnis qui confitetur Jesum venisse in carne, ex Deo est, et omnis spiritus qui solvit Jesum, ex Deo non est [50 1Kb] . Ille autem solvit Jesum, qui verbis confitetur et operibus negat Christum. Aqua perhibet testimonium, cum quis post baptismum spiritualiter vivens, servat innocentiam quam in regeneratione suscepit; vel post baptismum lapsus, aqua poenitentiali se abluit. Iste testatur et sanctificatur, quoniam Christus est veritas. Sed et Christum sanguis martyrum publice confitetur. Sic ergo spiritus justorum, aqua poenitentium, sanguis martyrum testimonium dant Jesum Christum esse veritatem, una voce et una confessione clamantia. Ipsi etiam [Col. 0732D] daemones, velint, nolint, testimonium reddunt Christo, clamant enim in Matthaeo [51 1Kb] , et dicunt: Quid nobis et tibi, Jesu Fili Dei? venisti ante tempus torquere nos. Et in Marco [52 1Kb] clamat immundus spiritus: Quid nobis et tibi Jesu Nazarene, venisti perdere nos? Scio quis sis sanctus Dei, et vehementer comminabatur eis ne manifestarent eum. Et item in eodem alius daemon: Quid mihi et tibi, Fili Dei summi? adjuro te per Dominum summum ne me torqueas [53 1Kb] . Et in Luca [54 1Kb] : Exibant daemonia a multis [Col. 0733A] clamantia, et dicentia: Quia tu es Filius Dei, et increpans non sinebat ea loqui, quia sciebant ipsum esse Christum. In Actibus etiam apostolorum [55 1Kb] cum quidam Judaei tentando nomen Jesu super daemoniacos invocarent, et dicerent singuli: Adjuro vos per Jesum quem Paulus praedicat; immundus spiritus dixit eis: Jesum novi, et Paulum scio; vos autem qui estis? Ecce daemones reddentes testimonium Christo non solum Paulum, sed Christum se scire profitentur. Nos autem Christiani nominis professores fidem quam profitemur verbis, operibus diffitemur. Qui per fidem mundum vincere debebamus, per infidelitatem a mundo vincimur, et quid putas facturus est judex ille terribilis in die tremendi judicii, cum viderit nos qui per baptismum ex Deo nati sumus, [Col. 0733B] degenerantes a Patre nostro? Nonne dicturus est: Vos ex patre diabolo estis [56 1Kb] ? Nonne dicturus est: Ite, maledicti, in ignem aeternum, qui paratus est diabolo et filiis ejus [57 1Kb] ? Caveamus ergo, fratres, ab hac auditione mala. Vincamus mundum, ne vincamur ab eo. Redeamus ad Christum per poenitentiam in fide et veritate, ut quos sibi adoptavit in filios, faciat participes et haeredes vitae aeternae Jesus Christus, cui est honor et gloria in saecula saeculorum. Amen.



SERMO LIX. AD EOSDEM.

Audite haec, sacerdos: attendite, domus Juda; domus regis, auscultate, quia judicium vobis est. Facti [Col. 0733C] enim estis laqueus speculationi, et quasi rete quod extenditur in monte Thabor, et declinastis vestras victimas in profundum [58 1Kb] .

Verba sunt, dilectissimi fratres: Oseae prophetae, qui sacerdotalis ordinis dignitatem mirabiliter magnificat et extollit. Audite haec sacerdotes, domus Juda, domus regis. Ac si diceret: Audite, gens sancta, populus acquisitionis, genus electum, regale sacerdotium. Scilicet quia quanto dignior est eminentia sacerdotum, tanto gravior est lapsus et periculosior ruina ipsorum. Subjungit idem propheta: Quia vobis judicium est; vos qui universis hominibus dignitate ordinis praeeminetis, attendite quia judicium vobis. Et hoc est quod alibi scriptum [Col. 0733D] est: A domo Domini incipiet judicium [59 1Kb] . Et Dominus ad angelos suos loquens, ait: Ite, et incipite a sanctuario meo [60 1Kb] . Cum vobis in apostolis sit promissum sedere super sedes duodecim et judicare duodecim tribus Israel; ignominiosum est si a vobis judicium incipit, et si prius judicamini qui judicare alios debuistis. Ignominiosum est si pastores cum haedis numerandi sunt ad sinistram, si piscatores cum malis piscibus ejiciendi sunt foras; si operatores vineae Domini Sabaoth, cum sarmentis et infructuosis palmitibus succenduntur. Prope est [Col. 0734A] ut a vobis incipiat judicium Domini, et veniat super vos dies Domini magnus et terribilis: Facti enim estis laqueus speculationi, et sicut rete, etc. Scitis quia laici et simplices populi conversationem sacerdotum contemplantur et vitam, ut eorum moribus se conforment, sicut in Job legitur: Boves arabant, et asinae pascebantur juxta illos [61 1Kb] . Boves sunt doctores Ecclesiae, quorum interest in agro Dominicae messis assidue laborare. Asinae sunt simplices, qui in doctrina praelatorum spem et salutem suam constituunt. Fit ergo sacerdos laqueus speculationi humilium, dum pravae conversationis exemplo subditum sibi populum trahit in laqueum et ruinam. Sicut enim in Salomone legitur: Ruina populi sacerdos nequam. Et in Levitico [62 1Kb] legitur: [Col. 0734B] Sacerdos qui unctus est, si deliquerit, delinquere faciet populum suum; sicut etiam B. Gregorius attestatur: Scire praelati debent, quod si perversa perpetrant, tot mortibus digni sunt, quot ad subditos suae perditionis exempla transmittunt. Sint ergo lucernae bonorum operum in manibus vestris, ut luceant opera vestra bona coram hominibus, et glorificent Patrem vestrum qui in coelis est [63 1Kb] . Sicut enim praecellitis dignitate, sic decet vos sanctitate operum praeeminere. Ideo etiam in Levitico [64 1Kb] praecipitur armum dextrum et separatum de sacrificiis accipere, ut operatio ejus non solum sit utilis et honesta, sed singularis et praecipua; ut quos vincit dignitatis et ordinis praerogativa, virtutum operatione [Col. 0734C] transcendat. Verum hodie, juxta verbum Isaiae: sicut dominus, sic servus; sicut populus, sic sacerdos [65 1Kb] . Unde et idem propheta ex indignatione alibi conclamans: Erubesce, inquit, Sidon, ait mare [66 1Kb] . Erubescant sacerdotes, si sacratioris vitae inveniuntur laici, qui hujus mundi fluctibus sunt immersi. Revera bobus aratrum antefertur, et capite dorsum supereminet, et in ruinam vergit domus, cum subditus praelato aequalis, aut melior inveniatur.

Vocaverat vos Dominus ad dandam scientiam plebi ejus, ut pasceretis gregem Domini, ut essetis forma gregis in populo; sed vereor ne illud Isaiae compleatur in vobis: Isti pastores ignoraverunt intelligentiam [67 1Kb] ; et illud evangelicum: Caeci sunt duces eorum [68 1Kb] . Debueratis esse duces populorum ad [Col. 0734D] vitam: videte ne vos et illos ducatis ad mortem. Estote duces eorum ad poenitentiam, ad continentiam, ad orationem, sicut Psalmista commemorat: Principes, inquit, Juda duces eorum. Principes Zabulon, principes Nephthalim [69 1Kb] . Judas interpretatur confessio, quae ad poenitentiam spectat; Zabulon fortitudo, quae ad continentiam pertinet; Nephthalim cervus emissarius, in quo notatur velocitas orationis, quae a corde progrediens devoto coelos penetrat. Agnoscat ergo unusquisque vestrum, fratres charissimi, onus suae vocationis. Pascite qui in vobis est [Col. 0735A] gregem Domini [70 1Kb] , ut non vituperetur ministerium vestrum [71 1Kb] . Ministerium vestrum continetur in paucis: in psallendo, in offerendo, in docendo. Si psallitis, psallite sapienter. Psallamus, inquit Apostolus, ore, psallamus et mente [72 1Kb] . Offeratis Domino cum apostolis favum mellis. Quid est favus nisi mel in cera? Et quid est mel in cera, nisi devotio in littera? Quidam sunt qui ex quo versum incipiunt, videtur eis longissimum quo ad finem veniant, et singula verba ita currendo praecipitant, ut in favo Domini non remaneat mel aut cera. Versum unum sub clausa una glutiunt, et canticum Domini decurrunt, et perfunctoriis synalimphis dimidiant. Quandoque dum psallimus, facimus castella in animo, et imaginamur vanitates et insanias falsas. [Col. 0735B] Labia sunt in canticis, animus in patinis. Quid restat nisi quod Dominus dicat: Populus hic labiis me honorat, cor autem eorum longe est a me [73 1Kb] . Non est hic psalmus jucunda decoraque laudatio [74 1Kb] . Psalmodiae angeli libenter intersunt, sicut Psalmista commemorat: Praevenerunt, inquit, conjuncti psallentibus in medio juvencularum tympanistriarum [75 1Kb] . Et alibi: In conspectu angelorum psallam tibi, Deus meus [76 1Kb] . Haec de psallendo. Nunc restat qualem offerre deceat, aut docere. Ille cujus corpus et sanguinem Deo Patri offertis, Filius ejus est. Videte ne offendatis Patrem in Filio, ne sanguinem Filii pollutum ducatis. Sanctus enim, et innocens, impollutus, excelsior coelis est factus [77 1Kb] . Si immunde [Col. 0735C] acceditis, non cibum salutis, sed aeternae damnationis judicium accipitis. Doctrina vestra consistit in verbis et factis. Verba sacerdotis sine operibus vana et infructuosa sunt. Sed luceant, quaeso, vestra opera bona coram hominibus [78 1Kb] , et habebunt verba exhortationis vestrae in cordibus subjectorum efficaciam saluberrimae medicinae. Sic in die tremendi judicii pro sollicitudine gregis vobis commissi dabitur vobis aureola, et quia docuistis ad justitiam multos, eritis quasi stellae in perpetuas aeternitates [79 1Kb] : quod nobis praestare dignetur, qui cum Patre vivit et regnat Deus, per omnia saecula saeculorum. Amen.



SERMO LX. AD EOSDEM IN SYNODO.

[Col. 0735D] Audite haec, sacerdotes: attendite, domus Domini, domus regis, auscultate, quia judicium vobis est [80 1Kb] .

Facti enim estis laqueus speculationi, et quasi rete quod extenditur in monte Thabor. Magna et multiplex est, fratres charissimi, in sacro eloquio commendatio sacerdotum. Nam et verba Domini caeteris praeferuntur: Vos, inquit, estis lux mundi, vos estis sal terrae [81 1Kb] , vos estis angeli, vos estis dii. Angeli, sicut scriptum est: Labia sacerdotum custodiunt scientiam [82 1Kb] . Dii estis, sicut Propheta commemorat: [Col. 0736A] Deus stetit in synagoga deorum, in medio autem deos dijudicat [83 1Kb] . Et Moyses praecepit leprosum applicari ad deos, id est sacerdotibus adhiberi, et, ut eleganti atque urbano utamur compendio, sacerdotes habet primatum Abel, patriarchatum Abrahae, gubernaculum Noe, ordinem Melchisedech, dignitatem Aaron, auctoritatem Moysi, virtutem Samuelis, paupertatem Petri, unctionem Christi. Vos estis, reges, etc. Ille qui dicit: Data est mihi omnis potestas in coelo et in terra [84 1Kb] , ligandi et solvendi vobis potestatem dedit. Vobis a Deo datum est sedere super sedes, et duodecim tribus Israel judicare [85 1Kb] . Vereor tamen ut res in contrarium cedat, et ne de vobis aliquando dicatur: Dejecisti eos dum allevarentur [86 1Kb] . Sera quarela est, [Col. 0736B] quia elevans allisisti me [87 1Kb] . Verbum est Zachariae: Super pastores iratus est furor meus [88 1Kb] . Irascitur Dominus, quia indisciplinati estis, quia legem et mandatum Domini non tenetis sicut Jeremias conqueritur: Haec est gens quae non audivit vocem Domini, nec recepit disciplinam [89 1Kb] . Et ibidem: Sacerdotes dixerunt; Ubi est Dominus? Tenentes legem, dicit idem Propheta, nescierunt, et pastores praevaricati sunt in me [90 1Kb] . Propter peccata nostra est in conculcationem et opprobrium sancta Ecclesia Christi. Rubigine propter peccata nostra vilis est hodie et obductus gladius Petri. Ubique hodie propter haec impune nomen Domini in vanum accipitur, sententia Petri contemnitur, hodie impune [Col. 0736C] Phassur in Jeremiam, Malchus in Christum, Jason in oblationes sacras, Balthasar in vasa Domini manus extendit sacrilegas. Vilitatem et abjectionem hanc sacerdotum lamentatur ille propheta, et conqueritur, et deplorat dicens: Filii Sion inclyti et amicti auro primo, quomodo reputati sunt in vasa testea, et in opus figuli [91 1Kb] ? Qui debuerant esse vasa contemplationis et fortitudinis, facti sunt vasa testea. Sunt enim carne fragiles, spiritu debiles, in peccatum labiles, et ad virtutem difficiles, ad excelsa graves, ad ima praecipites. Offensus est nobis Dominus. Ideo, sicut Apostolus loquitur ad Corinthios: Pro Christo legatione fungimur tanquam Deo exhortante per nos. Obsecramus pro Christo reconciliamini Deo [92 1Kb] . Iniquitas nostra a Deo nos dividit, et peccati [Col. 0736D] nubes nostram impedit orationem, ne ascendat ad Deum. Interposuisti, inquit propheta, Domine, nubem ne transiret oratio [93 1Kb] . Non est tamen, dicit Isaias, abbreviata manus Domini, ut salvare nequeat; nec auris ejus aggravata, ut non exaudiat: sed peccata nostra dividunt inter nos et Deum [94 1Kb] . Desistite a peccatis, et reconciliabitur Deus. Quis est hodie qui gratis beneficium ecclesiasticum consequatur? Quis est qui gratis in eo ministret? Nonne omnia Ecclesiae sacramenta redacta sunt in mercimonium et in quaestum? [Col. 0737A] Magnum illud sacramentum pietatis, illud inaestimabile et ineffabile pretium mundi sine pretio, pretium impretiabile hodie sub vilis oboli taxatione venditur et offertur. Adam prius se vendidit; Esau pro edulio lentis primogenita dedit. Multi sunt filii Esau; multi sunt filii Adae, qui vendunt haereditatem coelestem, et aeternam pro modica voluptate. Praeter caetera peccata, et prae caeteris sceleribus pestis luxuriae ignominiose hodie sacerdotium dehonestat. Sive iterum in delicato gestu, sive in pretioso habitu, sive in mundano actu luxuria exerceatur, totum cecidit in cleri opprobrium, et mortis aeternae periculum. Haec est Athalia quae totum fere genus regium exstirpavit [95 1Kb] ; haec est illa quae unam de virtutibus interfecit; haec est bestia saltus quae [Col. 0737B] occidit exercitum Absalon. Apostolus ad Hebraeos scribens ait: Terribilis autem quaedam exspectatio judicii, et ignis aemulatio quae consumptura est adversarios; irritam quis faciens legem Moysi sine ulla miseratione duobus aut tribus testibus moritur. Quanto magis putatis deteriora mereri supplicia eum qui Filium Dei conculcaverit, et sanguinem testamenti pollutum duxerit, in quo sanctificatus est, et Spiritui gratiae contumeliam fecerit [96 1Kb] . Verbum prophetae est: Si incantator percussus fuerit a serpente, quis medebitur ei [97 1Kb] . Medice, cura te ipsum [98 1Kb] . Talem siquidem decet esse sacerdotem, qui suorum operum imitatorem reddidit populum Deo acceptabilem, sectatorem bonorum operum [98* 1Kb] . Frequenter [Col. 0737C] autem contingit ut sacerdos in universitate populi sui deterior habeatur, ut merito sacerdotibus conveniat verbum illud Michaeae: Qui optimus in eis est, quasi paliurus, et qui rectus, quasi spina de sepe [99 1Kb] . Qui debuerant esse luminaria coeli, et splendor firmamenti, facti sunt obscenitas et macula in luna: obscuratus est sol, et aer de fumo putei. Sal terrae infatuatum est, et lux mundi conversa est in tenebras. Ideo, juxta verbum Jeremiae, repulit Dominus altare suum; maledixit sanctificationi suae [100 1Kb] . Quid, dicit Dominus per Jeremiam: Quid est quod dilectus meus fecit scelera multa in domo mea? Nunquid carnes sanctae auferunt malitias ejus in quibus gloriatus est [1 1Kb] ? Et in Malachia: Tu qui credis mundari per hostias, scito quod non [Col. 0737D] mundaberis, sed amplius pollueris [2 1Kb] . Et sequuntur verba ejusdem prophetae dicentis: Et nunc ad vos mandatum hoc est, o sacerdotes. Si nolueritis audire, et si nolueritis ponere super cor, ut detis gloriam nomini meo, ait Dominus exercituum, mittam in vos egestatem, et maledicam benedictionibus vestris [3 1Kb] . Utrumque istorum evenisse videmus. Vos enim, quos constituit Dominus super familiam suam, ut detis illi cibum in tempore, fame et inedia eam afficitis: Parvuli petierunt panem, et non erat qui frangeret eis [4 1Kb] . Alligatum est verbum Domini in ore [Col. 0738A] vestro, nec ministrare vultis esurientibus panem vitae, cum scriptum sit: Maledictus qui abscondit frumenta in populis [5 1Kb] . Deus non irridetur [6 1Kb] : signavit quasi in sacculo delicta vestra [7 1Kb] . Gedeon, cum persequeretur Zebee et Salmana, transiens per Socoth, petiit panem a senioribus civitatis sibi et viris qui cum eo erant: qui cum ei et suis alimenta negassent, reversus de praelio cum victoria, spinis et tribulis attrivit eos [8 1Kb] . Spinae et tribuli tormenta sunt, et tribulationes aeternae. Propter negligentiam sacerdotum hodie haereses pullulaverunt innumerae et perniciosae, atque damnabiliter sentiunt hodie quidam de sacramento altaris, de matrimonio, et de caeteris Ecclesiae sacramentis. Unde sancta Ecclesia fere ubique terrarum gravissime vulnerata est, nec est resina in [Col. 0738B] Galaad, et medicus non est ibi [9 1Kb] . Sane sicut Apostolus ad Thessalonicenses scribens ait: Non posuit vos Deus in iram, sed in acquisitionem salutis [10 1Kb] . Et ad Corinthios: Posuit in vobis Dominus verbum et ministerium reconciliationis [11 1Kb] , deditque vobis potestatem in aedificationem, et non in destructionem. Vos autem Ecclesiam Dei contemnitis, et adulteratis, ut jam non confidat in ea cor viri sui. Ideoque repulit Dominus altare suum, et haereditatem suam sprevit [12 1Kb] . Et cum de angustia et tribulatione clamatur, avertit aurem suam, et non respicit in faciem testamenti sui. Haec sunt opera vestra, hoc est obsequium Christo a vobis exhibitum. Video quod pepigistis foedus cum inferno, et responsum mortis [Col. 0738C] habetis in vobis. Quid restat, nisi requirat Dominus de manu vestra sanguinem eorum [12* 1Kb] quos debuistis ducere verbo et opere in viam vitae, et vos deduxistis eos pravae conversationis exemplo in viam mortis aeternae? Si quis constitutus esset primipilarius et dux belli, quid deberet fieri de ipso si populum sibi commissum traderet in manus inimici? Populum Dei quem pretioso sanguine Christus de diaboli potestate redemerat, vos evacuantes beneficium passionis Christi, iterum in potestatem diaboli rejecistis. Attendite, quaeso, fratres, ministerium vestrum, et vestrum periculum; quodque negligenter hactenus fecistis, vigilantius et studiosius de caetero procurare. Cogitate, quia terribilis est super filios hominum, cui reddituri estis rationem animarum [Col. 0738D] vobis commissarum. Quas si in improperium custoditis, ignis et vermis aeternus exspectatio et retributio vestra erit. Si autem eos prudenter instruxeritis, et rexeritis, non solum coronam, sed aureolam aeternae jucunditatis habebitis, quae promittitur his qui ad justitiam erudiunt multos [13 1Kb] . Et hic est duplex honor quem promittit Paulus presbyteris ad Timotheum scribens: Duplici, inquit, digni honore habebuntur, qui bene praesunt presbyteri [14 1Kb] praecipue eminentiae singularis gloriam sempiternam: quam nobis praestare dignetur, qui [Col. 0739A] vivit et regnat per omnia saecula saeculorum. Amen.



SERMO LXI. AD EOSDEM.

Sic nos existimet homo ut ministros Christi, et dispensatores mysteriorum Dei [15 1Kb] .

Fratres, verba Pauli sunt quae ad nos diriguntur. Si nobis a Deo ministerium creditum est, facite, sicut ipse nos exhortatur et docet, ut non vituperetur ministerium nostrum. Videte, fratres, vocationem vestram, eminentiam et dignitatem ordinis vestri, quibus dispensatio corporis et sanguinis Domini tradita est. Videte ne in oculis Patris Filius conculcetur. Nam in honore Patris est honor Filii, et in honore Filii est honor Patris. Non ignoratis de [Col. 0739B] corpore et sanguine Domini, cum quanta reverentia confici, cum quanto timore percipi, cum quanta cautela debeat dispensari. Magnum est hoc sacramentum super omnem aestimationem, super omnem eminentiam, super omnem intelligentiam: quod scilicet sub specie visibili totus Christus percipitur. Angeli siquidem satiantur ex adipe frumenti [15* 1Kb] , et sedent in mensa divitis, et pascuntur in deliciis domus Dei; nos autem in speculo et aenigmate veritatem percipimus [16 1Kb] . Si enim videremus Christum, et frueremur eo sicuti est, jam non esset meritoria fides nostra, nec jam esset fides, sed scientia; veniet, et non silebit vocaturus terram, et judicaturus eam in spiritu judicii et spiritu ardoris. Deus deorum, inquit Propheta, locutus est, et vocavit terram. [Col. 0739C] Advocavit coelum desursum, et terram discernere populum suum [16* 1Kb] . Et quid loquitur? Congregate illi sanctos ejus, qui ordinaverunt testamentum ejus super sacrificia [17 1Kb] . Vos respicit sermo iste, quibus injunctum est ordinare testamentum Domini super sacrificia. Vos congregandi estis qui, cum essetis lapides vivi, dati estis in dispersionem, distracti ad vitia, et passim abeuntes post concupiscentias carnis vestrae: Dispersi sunt lapides sanctuarii in capite omnium platearum [18 1Kb] . Congregate, inquit, illi sanctos suos [19 1Kb] . Qui sunt sancti? Sacerdotes, de quibus dictum est: Sacerdotes tui induantur justitiam, et sancti tui exsultent [20 1Kb] . Eos sanctos esse oportet, qui Sancto sanctorum serviunt et ministrant. [Col. 0739D] Sancti, inquit, estote, quia ego sanctus sum [21 1Kb] . Et propheta dicit: Vos sancti Domini vocabimini ministri Dei [22 1Kb] . Dicetur vobis hodie: Sacerdotum conversatio est populi subversio. Egressa est etiam iniquitas a senioribus populi [23 1Kb] . Nam qui errata corrigere debuerant ad emendationem vitae, ipsi vinum aquae commiscendo admiscent et facies peccatorum assumunt. Sicut Dominus per prophetam dicit: Caupones mei aquam vino miscent [24 1Kb] ; et per alium: Usquequo judicatis iniquitates, et facies peccatorum [Col. 0740A] sumitis [25 1Kb] . Aquam vino miscere, et facies peccatorum sumere, est peccatorum erroribus consentire. Non est hodie qui moneat, qui doceat, qui hortetur ad bonum. Omnes sacerdotes canes muti sunt, non valentes, imo non volentes latrare [26 1Kb] . Alligaverunt Verbum Domini sibi commissum, sudario involverunt, et terrae infoderunt, non reputantes verbum illius patrisfamilias evangelici qui dicit: Serve nequam, nonne oportuit te dare pecuniam meam nummulariis, ut ego veniens reciperem cum usuris [27 1Kb] ? Procuraverunt Philisthiim ut non inveniatur faber ferrarius in universo Israel [28 1Kb] , non est qui arma spiritualia faciat, vel facta exacuat. Ideo novi Amorrhaei, et novi Philisthaei nos oppugnant; novi recentesque haeretici totum subvertunt orbem: [Col. 0740B] quos publicanos aut patinuos nominant. Hi sunt qui nec in parvulis baptismum admittunt, nec in altari corporis et sanguinis veritatem, nec in sacerdotibus gratiam Spiritus sancti, nec in laicis fidelibus consortium copulae conjugalis. Isti hodie multiplicati sunt super numerum [28* 1Kb] . Et si haec haeresis alicubi exstinguitur, alibi sicut capita hydrae multiplicius recidivat. Totum hoc malum de vestra taciturnitate procedit. Nonne nobis in Timotheo praeceptum est: Insta opportune, importune [29 1Kb] ? Nonne in Levitico praecipitur ut a sacerdote ingrediente et egrediente tabernaculum sonitus audiatur [30 1Kb] ? Nonne per prophetam dicitur: Clama, ne cesses; exalta vocem tuam [31 1Kb] ? Super muros tuos, Jerusalem, constitui custodes, tota die et tota nocte non [Col. 0740C] tacebunt [32 1Kb] . Quantum tempus est elapsum, ex quo vos voto continentiae alligastis? Nonne publice est decretum et edictum solemniter, et a sede apostolica confirmatum, ut amoveantur a vobis fornicationes vestrae, et praecideretur in vobis materia turpis vitae? Quam utilitatem habetis nunc in omnibus voluptatibus et immunditiis vestris, quas hactenus exercuistis, sicut Apostolus dicit: Quem fructum habuimus in quibus nunc erubescimus [33 1Kb] ? In opere libidinis cito praeterit quod delectat, et permanet sine fine quod cruciat. Nihil de voluptate illa pessima remanet, nisi erubescentia confusionis et aculeus formidinis, foeda et fetida conscientia in testimonium delicti et tormentum animi. Summa [Col. 0740D] insania est, gaudium quod non deficit, dare pro modica et transitoria voluptate. Finis omnis luxuriae cumulus est mortis et aeternae miseriae. Apostolus dicit: Abstinete vos a carnalibus desideriis, quae militant adversus animam [34 1Kb] . Si enim secundum carnem vixeritis, morte moriemini [35 1Kb] . Morte scilicet quae nec moritur, nec finitur. Si velletis recurrere ad innocentiae arma, destrueret Dominus omnem altitudinem extollentem se adversus Ecclesiam Dei, et esset, teste propheta, sicut somnium visionis nocturnae [Col. 0741A] omnis multitudo gentium quae dimicaverunt contra Ariel [36 1Kb] . Et quidquid attentatur contra vos, totum ad nihilum deveniet, tanquam aqua decurrens [37 1Kb] . Abjiciatis ergo, fratres, opera tenebrarum et opera carnis [37* 1Kb] , et non regnet peccatum in vestro mortali corpore [38 1Kb] . Et notate, Non regnet: regnat peccatum cum pervenit ad consensum vel actum. Ut ergo non regnet circa primitivos actus, abscindenda est voluntas peccandi. Confige timore tuo carnes meas [39 1Kb] . Et hoc est quod Simeon, qui interpretatur adducens tristitiam, quod est cordis contritio, et Judas, qui interpretatur confessio, illae duae tribus invaserunt Bezec, et ceperunt Adonibezec, id est dominum civitatis, et absciderunt ei extremitates manuum [40 1Kb] , quod fit quoties pro contritione [Col. 0741B] et confessione abscindimus malarum primitias actionum. Emendate igitur et corrigite, fratres dilectissimi, actus vestros, nec exspectetis correctionem alienam. Unusquisque vestrum plenius se novit; discutiat semetipsum et extollat conscientiam suam, ut in ea colligat fructum vitae. Qui adhaeret, inquit, meretrici, unum corpus efficitur cum ea. Tollens, inquit, membrum Christi, faciam membrum meretricis [41 1Kb] ? Quid erat sacerdos nisi membrum Christi? Quid factus est sacerdos nisi membrum meretricis? Ille a quo et in quo recipitur corpus Christi, in eo et ab eo factus est membrum meretricis: ergo per immunditiam nostram, pro membro meretricis accipitur et recipitur corpus [Col. 0741C] Christi. Videte ubi collocaveritis corpus unigeniti Filii Dei. Videte quid feceritis. Maledictionem Apostoli post aliarum imprecationum maledicta incurristis. Quicunque, inquit, violaverit templum hoc, destruet eum Dominus [42 1Kb] . Ab hac maledictione nos liberet et suam benedictionem nobis conferat qui est benedictus in saecula saeculorum. Amen.



SERMO LXII. AD CLAUSTRALES.

Maledictus qui reaedificabit Jericho [43 1Kb] .

Interpretatio est Josue. Hi qui vitae saecularis defectum et inconstantiam relinquentes postea ad amorem saecularium revertuntur, isti primam quem irritam facientes, vinculum suae professionis habentes [Col. 0741D] ludibrio luxuriantur in Christo. Certe Achan filius Charmi, quia tulit de anathemate Jericho, lapidatus est [44 1Kb] : cujus expressam similitudinem gerunt hi qui saecularia abdicantes, etsi non opere, tamen affectu et desiderio saecularibus se immergunt. Isti siquidem jam judicati et condemnati sunt lapide illo, qui positus est in fundamento Sion [45 1Kb] , et lapide illo, de quo dicitur, quia qui ceciderit super illum, collidetur; super quem vero ceciderit, conteret eum [46 1Kb] . Ex quo semel induit monachus novum hominem, qui secundum Deum creatus est [46* 1Kb] , nulla superesse debent vestigia vetustatis. Evellenda omnino [Col. 0742A] sunt plantaria conversationis antiquae ut non sint illi quibus Hanon inimicus David rasit barbas dimidias; et sic eos cum opprobrio et confusione dimisit [47 1Kb] . Hanon barbam dimidiam religioso radit, cum religiosus renuntians saeculo, sicut Ananias et Saphira [48 1Kb] saeculares concupiscentias penitus non relinquit. Legitur quia Israel, qui Chananaeum interficere noluit, datus est in manus Chuzan Rasathaim, et ei longo tempore et in afflictione servivit [49 1Kb] . Quantumcunque efficiaris religiosus in claustro, totum perdis si aliquid retinuisti de saeculo. Modicum fermenti totam massam corrumpit [49* 1Kb] ; atque virtutum multitudinem unum peccatum obruit et subvertit. Sic enim Abimelech filius Gedeonis de uxoribus natos necat, quia virtutes quas religiosus [Col. 0742B] acquirit in claustro, concupiscentia saecularis evacuat. Maledictus, inquit, qui reaedificabit Jericho. Hiel de Bethel legitur reaedificasse Jericho; sed in constructione primae portae mortuus est primogenitus, et in porta novissima mortuus est filiorum suorum novissimus [50 1Kb] , quia ex quo quis ad mundanos affectus regreditur, si quid boni vel in saeculo fecerat, vel in claustro, deperit et cassatur. De illis portis dicit propheta: A prima porta erit clamor, et a secunda ululatus [51 1Kb] . Semel existis de Jericho, fratres mei, ascendistis de Jericho in Jerusalem, de Babylone in Sion, de Aegypto in terram promissionis, de tenebris ad lucem, de loco dissimilitudinis, de loco horroris ad domum laetitiae [Col. 0742C] et salutis. Venistis de terra salsuginis ad terram habitabilem, de Ur Chaldaeorum ad refrigerium, de fame spirituali ad refectionem, de praevaricatione ad gratiam, de mundanis anxietatibus ad quietem. Vere castra Dei sunt haec: quae non est aliud, nisi domus Dei et porta coeli [51* 1Kb] . Verumtamen gloriam et suavitatem hujus domus non omnes intelligunt. Lignum vitae est his qui apprehendunt eam [52 1Kb] . Multi siquidem sunt vocati, pauci vero electi [53 1Kb] . Multiplicasti, inquit, gentem, non magnificasti laetitiam [54 1Kb] : non omnibus portabile est jugum Domini; non omnibus suave est onus ejus. Adhuc vero inter vos habitat Jebusaeus qui exterminari non potest. Adhuc est lilium inter spinas, et zizania inter spicas. In horto patrisfamilias sunt simul [Col. 0742D] saliunca et abies, urtica et myrtus. Adhuc sunt in ovili Jacob animalia alba et nigra, agni et haedi; in rete Petri pisces boni et mali; in templo Salomonis Satan; a dextris Jesu sacerdotes magni; in arca Noe animalia munda et immunda; in cella Domini vina et acina, oleum et amurca. O quam odibile est et horrendum claustralem iterum fieri saecularem, et eum qui mundum evomuit redire ad mundum. Vereor, dicit Apostolus, ne cum spiritu coeperitis, carne consummemini [55 1Kb] . Nonne claustralis efficitur saecularis, si ea quae saeculi sunt, vel cogitat [Col. 0743A] vel attendit? Saecularia, inquit, negotia si habueritis, eos qui contemptibiliores sunt inter vos constituite ad judicandum [56 1Kb] . Saecularia sive temporalia diffinit Apostolus, dicens: Quae videntur, inquit, temporalia sunt; quae autem non videntur aeterna [57 1Kb] . Cum omnium malorum radix sit cupiditas [57* 1Kb] , dolemus, nec possumus non dolere, si in domo ista quae nominatissima est in observatione religionis et ordinis, vel etiam unum pedem ausa est ponere illa transgressionis mater, illa magistra nocendi, primipilaria iniquitatis et auriga malitiae. Non sibi blandiatur monachus, qui rebus inhiat alienis, dicens: Occasio peccandi est saecularibus; quidquid habent, si eis aufero, si rapio, si aliquid ad usum Ecclesiae nostrae violentia principum vel [Col. 0743B] venalitate acquiro, meum non ago negotium, sed commune. Infelix, si te accusat cupiditas circa propria, non accusat circa communia. Nam cum unusquisque vitae nostrae sibi sit proximus, damnabilior est qui pro alio, quam qui pro seipso se dignum gehenna constituit, et, sicut auctoritas clamat, non minus ardebit, qui pro multis aut cum multis ardebit. Amantissimi fratres, ut quid opus est vobis divitiis, qui pro Christo paupere paupertatem gratuitam elegistis? Vultis iterum fieri divites, et ad mundana reverti quae reliquistis; in quibus, sicut publice notum est, caduca consolatio est, usus brevis, fallax gaudium, finis incognitus, judicium grave, et pro temporalium rerum acquisitione transitoria, [Col. 0743C] miseria sine fine. Si sufficientia vestra a Deo [58 1Kb] , imo Deus in quo dives eget, pauper abundat.

Sufficientiam a Deo habebat qui dicebat: Habentes alimenta et quibus tegamur, his contenti simus. Nam qui volunt divites fieri, incidunt in laqueum, et tentationes diaboli [58* 1Kb] . Vobis cum Deo nil deficit; sine Deo nil sufficit. O vae filiis Adae, qui adhuc divitias temporales quaeritis, cum paupertas divinitus commendetur! Divitiae durabiles sunt paratae vobis, et ad manum appositae, necessaria in promptu sunt, et ad supervacua laboratis. Angelus apostata per divitiarum suarum multitudinem regnum coelorum perdidit. Vestra professio est per paupertatem regnum acquirere quod amisit. Certe vobis consultius est esurire, quod tamen per Dei gratiam non [Col. 0743D] oportet, quam aliquid agere, unde vel modica nota cupiditatis emergat. Scio, inquit Apostolus, saturari et esurire, abundare et penuriam pati [59 1Kb] . Si labore manuum vobis victualia quaeritis, non estis majores Apostolo. Apostolus hoc fecit. Si laboratis ut reficiatis pauperes Christi, pauperes non possunt evacuari testimonio Scripturarum: Reddet Deus mercedem laborum sanctorum suorum [60 1Kb] . Sanctum et pium est et meritorium pascere pauperes; sed occasione pauperum vobis ditescere non est bonum. Summa verae professionis est meritum voluntariae paupertatis: qui hanc deserit, sicut mihi videtur, [Col. 0744A] a sua prorsus professione discedit. Bonum est, inquit aliquis, reficere pauperes. Bonum est, respondeo, eos reficere, sed sic, ne deficias a salutari proposito. Cautelam consulo, misericordiam non abscido. Spretis divitiis, in quibus multos poteras pauperes sustentare, locum elegisti ubi posses inter multos pauperes unus esse. Magnum reputo, si in ea paupertate quam profiteris, non egeas; majus, si frequenter egeas. Certe si abundas necessariis, non es pauper, aut si erogas pauperibus de his quae tibi abundant. Forte aequalis es divitibus, qui miserunt in gazophylacium de eo quod eis superabundavit sed te usque ad meritum pauperis viduae non extendis. Si alia excusatione quam sustentatione pauperum tuas potes divitias collocare, libenter audio. Unum [Col. 0744B] scio, quia quanto quis pauperior est, tanto copiosius et affluentius habet unde possit placere Altissimo. Noli, quaeso, de refectione pauperum loqui: nam de talibus loquens, te extra gregem pauperum facis. Non reliquistis, fratres, aut possessionem, aut spem divitiarum, ut pauperibus ministretis, sed ut vobis tanquam pauperibus ministretur. Haec moneo, et haec dico, fratres charissimi, ut perseveretis in proposito paupertatis. Haec est corona nostra: per hanc regnum coelorum vestrum est; sed et Dominus et dominator regni coelorum dicit: Quod superest, date eleemosynam [61 1Kb] , innuens illud esse superfluum, quod non claudit necessitas inter augustias paupertatis. Duo rogo et consulo, amantissimi [Col. 0744C] fratres. Minus, quaeso, sitis solliciti in acquisitione terrarum, quia portio nostra est in terra viventium, et consuletis tam animae quam opinioni vestrae. Magis Deo placere studeatis in vestra quam in aliena paupertate, et acquiretis in regno coelorum divitias sine fine. Quod vobis praestare dignetur qui pro nobis pauper factus est Jesus Christus, cui est honor et gloria in saecula saeculorum. Amen.



SERMO LXIII. AD MONIALES.

Moyses legitur [62 1Kb] fecisse mare aeneum, ut ingredientes tabernaculum lavarentur, fecit autem illud de speculis mulierum, quae ad ostium tabernaculi excubabant. Credo quod hae sunt prudentes virgines, [Col. 0744D] quae, accensis lampadibus, bonorum operum adventum sponsi laetanter exspectant [63 1Kb] . Scriptum est enim quia exspectio justorum laetitia [64 1Kb] . De speculis istarum fit aliis lavacrum, dum ab illarum conversatione trahitur munditiae, et sanctificationis exemplum. Mulieres quae in saeculo de carne sua fructum posteritatis exspectant deserviunt carni suae; quae, dum curam carnis in desideriis agunt, vitam perdunt aeternam pro momentanea voluptate. Claustralibus quae bellum indixerunt carni suae inaestimabilis corona debetur. Contendunt enim non esse quod sunt, et recuperant fortiter quod in prima [Col. 0745A] origine perdiderunt. Quis enim potest facere mundum de immundo conceptum semine [65 1Kb] ? Istae autem, dum imperant suae carni, non solum mundantur, sed conformantur angelicae puritati. Virginitas tamen juxta aestimationem multorum fortior est sinceritate angelica, cum virgo virtute munda sit, et angelus solum ex natura. Plus quam angelicum est haec vasa corruptibilia servare in justitia et sanctificatione; experiri in carne gloriam coelestis Jerusalem, ubi neque nubent, neque nubentur [65* 1Kb] . Quidam enim coelestis eminentiae fructus est pudicitiae usus in terris. De virgineo siquidem flore immarcescibilis corona contexitur et acquiritur sponsus immortalis in coelo, dum terrena sponsalia [Col. 0745B] contemnuntur. Istae enim sunt quibus Apostolus loquitur, dicens: Despondi vos uni viro virginem castam exhibere Christo [66 1Kb] . Vide quantus fuerit virginitatis effectus. Virginitas ultra nubes, ultra coelos, ultra et supra angelos penetrans Verbum, in quo omnia facta sunt, quaesivit et invenit in sinu Patris: inde per virginitatem descendit ad nos auctor ille salutis. Adhuc ambularemus in tenebris, nisi lumen vitae nobis de lampade beatae Virginis illuxisset. Virginitas est balsamum quo condiuntur cadavera ne putrescant. Sensus enim et artus hominis a corruptione custodit; caetera quasi jumenta in suo stercore computrescunt; solae virgines, et continentes vasa corruptionis hujus in incorruptione custodiunt. Sed est quod Sapientia in [Col. 0745C] persona virginum dicat: Ego quasi Libanus non incisus, et quasi balsamum non mistum odor meus, quasi terebinthus extendens ramos gratiae et salutis [67 1Kb] . Omnium eminentiam virtutum castitas transcendit, si tamen sociam habet charitatem; nam sine charitate castitas est sine oleo lampas. Lampas sine olei beneficio non lucet; castitas etiam Deo sine charitate non placet. Ideo Sapientia dicit: O quam pulchra est casta generatio cum charitate [68 1Kb] ! Illud autem detestabile est, quod absit a nobis! si aliqua superbiae macula admista est castitati; nam longe melior est devota et vilis humilitas, quam superba virginitas. Castitas si per se censeatur, elegantior est quam humilitas; humilitas tamen per omnia melior. Illa res est consilii, ista praecepti. Nam Apostolus [Col. 0745D] dicit: De virginitate quidem praeceptum non habeo; consilium autem do [69 1Kb] . Et Dominus de virginitate in Evangelio loquens: Qui potest, inquit, capere, capiat [70 1Kb] . De humilitate vero: Discite, inquit, a me quia mitis sum et humilis corde [71 1Kb] ; et: Nisi efficiamini sicut parvulus iste, non intrabitis in regnum coelorum [72 1Kb] . Cum Spiritus sanctus non requiescat nisi super humilem et mansuetum, vides quod ac ceptior est apud Deum virginitate humilitas; cum sine hac nemo salvari possit, sine altera vero multi. Verbum beatae Virginis est: Respexit humilitatem [Col. 0746A] ancillae suae [73 1Kb] ; humilitatem, inquit, non virginitatem, innuens quod nec sua virginitas sine humilitate Deo placuisset.

Si ergo virgo superbiat, inter fatuas computanda est. Quid est enim superbia in virginitate, nisi venenum in lacte? Nihil est quod abominabilius detur, quod et omnino magis denigret lilium castitatis quam superbia. Contra superbiam virginum invehit Isaias: Elevatae sunt, inquit, filiae Sion, et ambulaverunt collo extento, et nutibus oculorum ibant [74 1Kb] . Et sequitur in eodem capitulo: Declinabit Dominus verticem filiarum Sion, earumque crinem nudabit [75 1Kb] . Et Dominus in eodem: Dabo eis pro crispanti crine calvitium [76 1Kb] . Et unde superbis, miserrima caro, cum sis et cinis et pulvis [77 1Kb] ? Superbis de tua nobili [Col. 0746B] parentela; scias quia mundanam nobilitatem non natura fecit, sed ambitio finxit. Verbum Sapientiae est: Nemo ex regibus habuit aliud quam pauper nativitatis initium. Unus est hominum introitus ad vitam, et exitus unus [78 1Kb] . Nunquid sordidius generatur pauper quam dives? David plangit se in peccatis conceptum [79 1Kb] ; sed et ipse, cum esset rex, suos genuit filios in peccatis. Si virtutem regenerationis inspicias; omnes tam divites quam pauperes magnificat nativitas, omnesque pacificat adoptiva nobilitas. Gloriosus titulus nobilitatis est cum generositate virginitas. Sicut Sapientia dicit: Generositatem glorificat contubernium habens Dei; quia Dominus omnium dilexit eam [80 1Kb] . Juxta verbum Apostoli: [Col. 0746C] Prudens virgo cogitat quae Domini sunt, ut sit sancta corpore, et spiritu [81 1Kb] : Corpore, ut sit casta; spiritu, ut humiliter sentiat, nec extollatur de pudicitiae laude. Scriptum est enim: Qui gloriatur, in Domino glorietur: non enim qui se ipsum commendat, ille probatus est; sed quem Deus commendat [82 1Kb] . Miserrimum est suae virginitatis, aut continentiae meritum pro vana gloria venale exponere. Adveniente siquidem sponso in die judicii, fatuis virginibus oleum peccatoris, id est adulatio aliena, non proderit. Fatuae virgines tunc dicent: Lampades nostrae exstinguuntur [83 1Kb] , prudens virgo inexstinguibile lumen feret. Sicut Sapientia de ea dicit: Non exstinguetur de nocte lucerna ejus [84 1Kb] . Gloriaris de pulchritudine tua; fallax gloria et vana est pulchritudo. [Col. 0746D] De pulchritudine superba dicit Job [85 1Kb] : Devoret pulchritudinem ejus primogenita mors, id est superbia, quae est primum mortale peccatum. Quid est vana pulchritudo, nisi pulchra putredo? Putredini dixi: Pater meus; Mater mea et soror mea, vermibus [86 1Kb] . Et, quidem fallax gratia, nisi grata fallacia; dum specie falsa decipimur, sub tenui cute latent occulta dedecoris, quae si inspici possent, horrendo essent aspectu, et nunc indigna sunt cogitatu. Omnis caro fenum, et omnis gloria ejus sicut flos feni [87 1Kb] . Sicut fenum cito arescit, sic [Col. 0747A] pulchra facies, febre superveniente, deficit; morte vero irruente, putrescendo sordescit. Porro virtus, quae est pulchritudo animae, florebit in aeternum sicut lilium ante Dominum, sicut palma, sicut cedrus Libani in domo Domini [87* 1Kb] . Ideo ille qui est speciosus forma prae filiis hominum [88 1Kb] , flos campi et lilium convallium [89 1Kb] , de justo loquens: Super ipsum, inquit, efflorebit sanctificatio mea [90 1Kb] . Non exterior facies, sed interior conscientia pulchram te faciet. Omnis gloria filiae regis ab intus in fimbriis aureis [91 1Kb] . Haec est enim gloria nostra testimonium conscientiae nostrae [92 1Kb] ; hanc speciem, hunc decorem sponsus concupiscit in sponsa. O virgo, concupivit rex decorem tuum [92* 1Kb] ; ideoque si vis auferri a te omnem animi foeditatem, et in humilitate Christum diligere, [Col. 0747B] speciosa facta es et suavis; teque sibi Dominus exhibebit non habentem maculam, neque rugam [93 1Kb] . Auditura es vocem laetitiae et exsultationis: Tota pulchra es, amica mea, et macula non est in te [94 1Kb] . Veni, electa mea, ponam in te thronum meum, ut requiescat in te Dominus, et tu requiescas in eo; ut gaudeat sponsus super sponsam, et gaudeat super te Deus tuus. Propone ante tuae mentis oculos in exemplum monialem illam quae, cum prae nimia vilitate et abjectione sui corporis putaretur a sororibus suis fatua et immunda, per revelationem Spiritus sancti ab episcopo provinciae tota congregatione sanctior et Christo acceptior est inventa. Sane si superbis, si saeculum appetis, si carni tuae [Col. 0747C] consentis, si murmuras, si invides sororibus tuis, si detrahis, si detrectas obedientiae jugum, jam non es filia Sion, sed filia Babylonis; exclusa es a coetu virginum, quae cum Domino accensis lampadibus ingrediuntur ad gaudium nuptiale. Poteris inutiliter plangere cum filia Jephte virginitatem tuam, nec enim Dominus te acceptat in sacrificium sibi. Videbis publicanos et meretrices quae praecedent te in regnum Dei; tuam enim virginitatem, quae elegantissimum donum Dei erat, in contumeliam et injuriam convertisti. Vide quo te praecipitavit superbia, de coelo in coenum, de paradiso in infernum, de angelica puritate in aeterni horroris et ardoris abyssum. Quid ergo faciendum est tibi? [Col. 0747D] Revertere ad cor tuum, recogita dies tuos in amaritudine animae tuae. Arripe fortiter poenitentiae arma, nec differas poenitentiae fructum. Nescis enim quid ventura pariat dies:

Qui non est hodie, cras minus aptus erit [95 1Kb] .
Qui non facit quando potest, non poterit agere poenitentiam quando volet. Horrendum est autem incidere in manus Dei viventis [96 1Kb] . Horrendum est venire in locum tormentorum, ubi nec ignis exstinguitur, nec vermis moritur [97 1Kb] , nec fetori, nec ardori, nec dolori finis aut mensura imponitur. A quibus nos liberare dignetur sponsus sanctarum [Col. 0748A] virginum Christus Jesus, cui sit honor et gloria in saecula saeculorum. Amen.



SERMO LXIV. AD EASDEM.

Audi, filia, et vide, et inclina aurem tuam, et obliviscere populum tuum, et domum patris tui [98 1Kb] .

Charissimae sorores, vos estis quibus apostolus Paulus loquitur, dicens: Despondi vos uni viro virginem castam exhibere Christo [99 1Kb] . Testimonio siquidem Veritatis: Beati sunt qui se castraverunt propter regnum coelorum [100 1Kb] . Apostolus dicit: In carne ambulantes, non secundum carnem militamus [1 1Kb] , et qui matrimonio jungit virginem suam bene facit, et qui non jungit melius facit [2 1Kb] . Et de virginitate propria loquens: Volo, inquit, vos omnes esse sicut meipsum [Col. 0748B] [3 1Kb] . Et utinam permaneat unusquisque secundum consilium meum! De virginibus enim praeceptum non habeo; consilium autem do [3* 1Kb] . Magna est praerogativa virginum. Solis virginibus a Deo datum est cantare canticum novum, quod nemo alius cantat, et sequi Agnum quocunque ierit [4 1Kb] . Scriptum est: Gratia super gratiam mulier pudorata et sancta [5 1Kb] . Deus nascitur in mundo; ut mundum redimeret, virginem sibi elegit in matrem; nec enim alia mater decebat Deum, nisi virgo; nec alius filius decebat virginem, nisi Deus. Sunt aliquae inter vos apud quas vel bono conjugali, vel lubrico, et facilitate consilii violata est integritas virginalis. Istae sequuntur Agnum, sed claudicant uno pede. Pedem [Col. 0748C] humilitatis habent, sed non virginitatis. Ideoque non sequuntur Agnum quocunque ierit. Virgines enim non sunt aliquae, et si virginitatem perdiderint, per humilitatem tamen Domino placere intendunt Fregerunt virginitatis sigillum, sed student reformare quod fractum est. Nam, sicut exhibuerunt membra sua servire immunditiae ad immunditiam, iniquitati ad iniquitatem, ita exhibent membra sua servire justitiae in sanctificationem. Illa quae fuerat ancilla carnis ad delicias saeculi in contumeliam Christi, facta est ancilla spiritus in contemptum et odium mundi, in amorem et gloriam Dei. Filia Edom, filia Babylonis inebriata Spiritu sancto, facta est filia et sponsa, soror et amica regis Altissimi. [Col. 0748D] Et hoc est forte quod Jeremias dicit: Gaude et laetare, filia Edom, ad te quoque veniet calix inebrians [6 1Kb] ; hic est calix amoris, poculum amatorium, quo ebria erat illa quae intraverat cellam vinariam, et dicebat: Nuntiate dilecto meo, quia amore langueo [7 1Kb] . Sic, mediante charitate, recompensat jacturam virginitatis, et reformat per poenitentiam dispendium corruptae carnis. Haec cum Rachele idola patris sui sub fimo, et cum Jacob fragmenta idolorum Laban sub terebintho abscondit; dum per humilitatem poenitentiae et Dominicae Passionis memoriam suas iniquitates a facie summi exactoris [Col. 0749A] avertit. Tam viduae quam virgines habent fiduciam repromissionis in Christo, non enim est acceptor personarum Deus [8 1Kb] . Virgo humilis angelorum socia est. Si vero muliebria passa est, aut cum Maria sedet ad pedes Jesu, aut cum Martha piis operibus se exercet [9 1Kb] . Tam virginem quam corruptam monet ad perseverantiam sanctitatis Propheta, cum dicit: Audi, filia, et vide, et inclina, etc. Existis de hoc saeculo nequam, exivistis de Aegypto, et venistis in hanc solitudinem sacrificare Domino Deo vestro. Nolite reverti ad allia et pepones Aegypti, ad sanguineas dapes; sufficiat vobis manna coeleste et panis angelorum. Mors enim est in olla Aegypti; reliquistis hydriam mundanae cupiditatis cum Samaritana, utramque spiritualem Jericho destruxistis; [Col. 0749B] Josue [10 1Kb] maledictionem incurrit qui reaedificat Jericho. Scio quia Aegypti musica vobis frequenter insibilat, et occulta inimici tentatio redire ad saeculum vos invitat. Revoca te ad populum tuum quem reliquisti, et ad domum patris tui Amorrhaei.

Audi, filia, et vide, et inclina aurem tuam, et obliviscere populum tuum et domum patris tui. Quid enim tibi et parentelae tuae? Nonne mortua es et parentibus tuis et complantata similitudini mortis Christi? Sed dicis: Unus de intimis parentibus meis infirmatur, aut moritur, ad eum me exire oportet. Audi, filia, et vide, ne exeas: Sine mortuos sepelire mortuos suos [11 1Kb] . Vide ne tu sepeliaris in [Col. 0749C] inferno pro eis. Frequenter legimus in libro experientiae, quia multos traxit in infirmum affectio parentelae. Quoties egredere claustrum, praeponis animam tuam, ponis quasi sub jactu aleae, majusque est omni thesauro quod certo exponis periculo. Sentias ergo cum Propheta et dicas: Anima mea in manibus meis semper [12 1Kb] . Noli, quaeso, cum saecularibus aliquod habere commercium: qui enim tangit picem inquinabitur ab ea [13 1Kb] , bonosque mores corrumpunt colloquia prava [14 1Kb] . Ignis in sinu, serpens in gremio, mus in pera, male suos remunerant hospites. Noli esse de numero illorum de quibus scriptum est: Commisti sunt inter gentes et didicerunt opera illorum [15 1Kb] . Noli, filia, exire in publicum; mundus enim plenus est laqueis, plenus periculis, [Col. 0749D] plenus mortibus.

Desponsata est Christo; si caro et sanguis, si amor parentum et aliud revelaverit aut suggesserit tibi, intende ad Christum, et dic: Non recedam a justorum consilio, a congregatione sanctorum. Docet te Propheta et dicit: Confitebor tibi, Domine, in toto corde meo, in consilio justorum et congregatione [16 1Kb] . Si aliquis de parentela tua te vocaverit, aut pro te miserit, Satanae tentatio est. Noli retro aspicere cum uxore Lot [17 1Kb] : vaccae ferae quae deferebant arcam Domini in Bethsames, colla sua non reflectebant [Col. 0750A] ad vitulos [18 1Kb] ; nec tu collum aut pedes reflectas ad consanguineos tuos. Dedisti obedientiae manum, et imposuisti tuo vertici jugum ejus. Audi ejus sapientiam quae dicit: Injice, inquit, pedem tuum in compedes illius, et ne acedieris a vinculis ejus [19 1Kb] . Si claustrum egrederis, transgrederis. Dina filia Jacob egressa est ut videret ludos alienigenarum, et oppressa est a Sichem filio Emor [20 1Kb] . Non est enim pudicitia ubi est saeculum, et ideo non est pudicitia extra claustrum. Sara filia Raguel uxor minoris Tobiae dicebat: Tu scis, Domine, quoniam nunquam cum ludentibus me miscui, neque cum mulieribus quae in levitate ambulant [21 1Kb] . Jeremias etiam dicit: Non sedi in consilio ludentium: sedebam solus quoniam amaritudine replesti me [22 1Kb] . Sit Sara tibi in exemplo; [Col. 0750B] sit et Jacob qui domi habitans benedictionem haereditavit [23 1Kb] . Esau vero foris vagans primogenita sua cum paterna benedictione amisit. Prope est ut retribuat Dominus unicuique secundum opera sua [23* 1Kb] ; praecedet Regina virginum; proximae ejus afferentur, et cum ea adducentur in templum regis [24 1Kb] . Tunc erit Jerusalem coelestis quasi sponsa ornata viro suo Gaudebit tunc sponsus super sponsam, et dicet: Veni, electa mea, et ponam in te thronum meum, ut in te sedeam, et quiescam, ut sis sedes mea in saeculum saeculi [24* 1Kb] , et apparebunt ea die gloriosa quae dicta sunt de te, quando erit sicut laetantium omnium habitatio in te [25 1Kb] , quando intrabit in delicias claritatis, et voluptatis aeternae beata Virgo cum virginitate [Col. 0750C] sua, Sara cum nuptis, Anna cum viduis, Magdalena cum poenitentibus suis, et eveniet quod per Isaiam promiserat Deus: Ecce ego creo Jerusalem exsultationem, et populum ejus gaudium, et exsultabo in Jerusalem, et gaudebo cum populo meo, et non audietur in ea ultra vox clamoris et fletus: eritque mensis ex mense, et Sabbatum ex Sabbato [25* 1Kb] . Ibi satiabimur in bonis domus Domini, et potabimur a torrente voluptatis illius [26 1Kb] . Ibi videbimus Filium in Patre, et Patrem in Filio, et Spiritum sanctum in utroque: quod est vita aeterna et gloria consummata. Quam nobis praestare dignetur, qui cum Patre et Spiritu sancto vivit et regnat, per omnia saecula saeculorum. Amen.



SERMO LXV. AD POPULUM.
[Col. 0750D]

De duobus versibus psalmi XCIII: Quis consurget mihi adversus malignantes, aut quis stabit mecum adversus operantes iniquitatem; et: Nisi quia Dominus adjuvit me, etc.

Petis a me, charissime frater, ut habitum sermonem ad populum scribendi officio tibi communicem: et quae laicis satis crude et insipide (sicut eorum capacitatis erat) proposui, in Latinum sermonem studeam transferre. Speras profecto, non solum dicendi celebritate, sed Latinae locutionis volubilitate [Col. 0751A] nitescere posse materiam, quia quadam idiomatis hujus praerogativa, sententiae plurimum honoris et efficaciae ex verbis accedit, et ad finem suum sic commodius sermo decurrit. Verum si materiam ullius putas esse momenti, quid est quod prosecutorem me petis, quin potius inextricabiles curas, quibus implicor totus, aut insipientiam meam contra tuae instantiam petitionis excusas? Haec autem a me importunus non tam impetras quam extorques; mutuum quod rependes officium, si hoc tibi opusculum aut habeas solus, aut lectum semel atque neglectum vel igne destruas, vel minutissima decisione dilaceres et disrumpas. Nec mireris si quotidiani sermonis exceditur brevitas, quia ipsa poscit Latini eloquii dignitas, sensus quos vulgari sub brevitate [Col. 0751B] transcurri, uberiori aliquatenus gratia cumulari. Sermonis igitur illius hoc initium fuit: Quis consurget, etc. ut supra.

Nisi quia Dominus adjuvit me paulominus habitasset in inferno anima mea. Verba sunt Psalmistae, fratres mei, considerantis in persona cujusque fragilitatem status nostri, astutiam impellentis inimici, ac virtutem denique resistendi. Quis consurget, inquit, mihi? mihi, inquam mortali peccatori et fragili, adversus malignantes, hostem scilicet triplicem, carnem, mundum et daemonem? Quia quasi per fortitudinem non sufficiant ad impellendum, addunt et calliditatem ad evertendum. Quid igitur miser ego homo, quid faciam, impulsus per inimici fortitudinem, [Col. 0751C] per calliditatem etiam eversus ut cadam, nisi Dominus suscipiat me, nisi consurgat adversus malignantes, nisi apprehendat arma et scutum, et exsurgat in adjutorium mihi [26* 1Kb] ? Meditabatur justus iste nocte cum corde suo, et exercitabatur et scopebat spiritum suum. Exercitabatur, inquam, in lege Dei sui, in timore judicis sui, in amore liberatoris sui. Non est haec exercitatio ad modicum utilis, quia ad pietatem inducit, quae valet ad omnia. Unde dicit, exercitabar, et per exercitationem vidit; scopebam spiritum meum [27 1Kb] . Quo enim melius ordine mundari spiritus potest, quam per salutarem exercitationem comprehenso quod lex praecipiat, inspecto etiam quantum legi vita nostra contradicat, quod timorem incutit judicis, tandem in amorem [Col. 0751D] respiremus liberatoris. Considerare siquidem debemus cautius quid lex dicat: Os Domini interrogate [28 1Kb] , id est sacram Scripturam investigate: unde peccaverunt filii Israel, quia os Domini non interrogaverunt. Hinc est quod in Deuteronomio praecipitur: Non recedat volumen legis hujus de corde tuo, et de ore tuo, ut dirigas viam tuam, et intelligas universa quae agis [29 1Kb] . Dehinc vitae nostrae seriem divinis debemus coaptare praeceptis, et actus praeteritos tenaci saepius refricare memoria, ut vel testimonium conscientiae pariat gloriam, vel salutaris confusionis erubescentiam introducat, de qua dicitur: Imple [Col. 0752A] facies eorum ignominia, et quaerent nomen tuum, Domine [30 1Kb] . Sic juxta Salomonis sapientiam, vita nostra erit quasi pendens ante nos [31 1Kb] , ut de bonis proveniat gratiarum actio, vel de malis poenitentiae salubre lamentum. Applicata igitur vita nostra Scripturis, quis est, quaeso, ex nobis, qui vel unum impleat mandatorum legis, cujus nec unum iota peribit quin impleatur [31* 1Kb] ? Haec igitur applicatio timorem incutit judicis, qui ne forte deprimatur plus justo, et per acediam in foveam desperationis consequenter decidat homo, ab isto utiliter timore in misericordia pii Patris, in amore respiratur liberatoris qui, cum iratus fuerit, consuevit misericordiae recordari.

Sic profecto per timorem charitas et per exercitationem [Col. 0752B] introducitur pietas. Verum nobis saecularibus, qui non solum in saeculo, sed ex saeculo sumus, qui constituti sumus in medio nationis pravae et perversae, pravi pariter et perversi, qui de calice Babylonis saepius inebriamur ad nauseam; nobis, inquam, utilem plurimum credo et fructuosam exercitationem illam, quae timorem incutit judicis, qui judicaturus est saeculum per ignem, per quem judicabunt nationes sancti, per quem filiae Babylonis miserae retribuetur retributio sua [32 1Kb] , id est retributio misera, retributio aeterna. O felices sanctorum animae, qui adhuc in carne positi extra carnem vivunt, et in homine vitam exhibent angelicam! O vere felices, quibus datur suavissimos [Col. 0752C] contemplationis carpere fructus, quibus in hoc mari magno et spatioso quasi quidam tranquillitatis datus est portus; quos nec pavore concutit e regione irruens ventus, nec procellosi maris potest labefactare tumultus! O ter quaterque beati, quibus ante oculos semper amor est liberatoris, amor patris et patriae, et quasi e longissima prospiciuntur regione timor judicis et gehenna! Hi profecto priorum obliti in anteriora se extendunt, qui jam timere non solum despiciunt sed nesciunt, et introductivo charitatis timore expulso, jam quodammodo nec amare non possunt, ex quo semel per amorem suaviter arserunt. Ungantur hi licet oleo Samaritani, nos vino compunctionis utamur; hauriant illi aquas in gaudio de fontibus Salvatoris [32* 1Kb] , et [Col. 0752D] inebrientur ab ubertate domus ejus [33 1Kb] , potentur aqua sapientiae salutaris, nos potum nostrum cum fletu temperemus, cibemur pane lacrymarum, potum quem dat Dominus in lacrymis, accipiamus in mensura [33* 1Kb] . Illi semper epulum ad Patrem habeant, ad misericordem et mitem, ad largitorem munerum cum benedictionibus: nos oculos saepius convertamus ad judicem, ad severum et zelotem, ad districtum examinatorem non solum operis, sed otiosi cujusque sermonis. Non est nobis ad eorum statum felicem via paratior, non ingressus aptior, non progressus utilior. Ardua est haec via in ingressu, [Col. 0753A] tolerabilior in progressu, fructuosior in egressu. Haec est prima ad patriam via: Initium enim sapientiae timor Domini [34 1Kb] .

Ardua prima via est, et eget moderamine certo. Vere certo, ut non convertamur ad dexteram de misericordiae dulcedine nimis praesumendo, vel ad sinistram de misericordia desperando. Timor pons est angustior, per quem nisi cum maxima diligentia et cautela transieris, ad contemplationis amoena pervenire non poteris. Per hunc pontem angustum fit introitus ad latitudinem charitatis, in transitu hujus pontis et a dextera et a sinistra praecipitium aequaliter cave. Ut igitur redeamus ad id quod coepimus, nos praecipue qui de hoc mundo sumus, in quibus et diligit mundus quod suum est, quoties [Col. 0753B] redimus ad cor, primo loco timor occurrat, timor, inquam, judicis, timor tremendi illius examinis, in quo recipiet unusquisque prout gessit in corpore [34* 1Kb] , sive in quo positurus est magnus ille paterfamilias qui peregre profectus erat, rationem cum servis suis [35 1Kb] , quando scilicet omnes libri aperti erunt, et erit sibi quisque consiliarius, advocatus et Judex; libri enim omnes aperti erunt omnibus. Tres autem in judicio libros attendo, librum viae, librum conscientiae et librum vitae. Librum viae dico librum datum in via, et ad viam; et hic triplex liber, scilicet institutionis Mosaicae, praedicationis propheticae et praedicationis evangelicae. Librum autem conscientiae quis nesciat cognitionem bonorum operum [Col. 0753C] ad gloriam, vel malorum ad confusionem et ignominiam? Liber vitae liber est praedestinationis aeternae. Duo ex his libris nobis particulariter aperti sunt; tertius universaliter signatus et clausus. Librum disciplinae legalis jam nobis aperuit Agnus qui occisus est, qui solus dignus inventus est aperire librum, et solvere signacula ejus; librum enim legis clausum prius tam scienti litteras Judaeo quam nescienti philosopho aperuit nobis Leo de tribu Juda qui vicit [35* 1Kb] , clavis David, qui aperit et nemo claudit [36 1Kb] . Facta est autem hujus libri apertio, quando verbum abbreviatum fecit Dominus super terram, et in verbo uno omnia conclusit atque complevit, in Christo scilicet suo, qui totius Veteris Instrumenti glossa est et expositio. Unde [Col. 0753D] in passione petrae scissae sunt, et velum templi a summo usque deorsum; tunc monumenta aperta sunt et multae sanctorum quae dormierant in sepulcro litterae surrexerunt [36* 1Kb] . Tunc factum est cor Dei tanquam cera liquescens [37 1Kb] ; tunc tenebrosam aquam in nubibus aeris declaratio sermonum Domini illuminavit, et intellectum dedit parvulis [37* 1Kb] . Hinc Philippus accurrens adjungitur currui, et dicit: Putasne intelligis quae legis [38 1Kb] ? Et ascendens currum ostendit clausum in littera librum, aperit legenti et non intelligenti, nomineque Christi prolato [Col. 0754A] de prophetia Evangelium facit. Oblatus est, inquit, quia voluit, etc. [38* 1Kb] Apertus igitur nobis etiam in praesenti est liber viae, quantum ad duas sui partitiones; tertia etiam partitio, quae ex Novo consistit Testamento, aperta nobis per fidem est, in futuro aperienda per speciem. Inde Hieronymus dicit quod in apostolis et evangelistis positum est velamen ex parte; in judicio autem aperiuntur oculi caecorum et aures surdorum patebunt [39 1Kb] , et videbit omnis caro quod os Domini locutum est [39* 1Kb] : et ita liber viae tunc erit apertus ex toto. Liber etiam conscientiae nunc clausus; unde: Profundum est cor hominis et inscrutabile, et quis cognoscet illud [40 1Kb] ? Et alibi: Quis enim hominum novit quae sunt hominis, nisi spiritus hominis, qui in ipso est [40* 1Kb] ? [Col. 0754B] Liber, inquam, ille tunc aperietur, quando scilicet manifesta erunt abscondita cordis nostri; tunc apparebit homo nude portans fasciculum operum suorum, cum dicetur: Ecce homo et opera ejus cum eo. Librum etiam vitae Dominus in judicio aperiet, cum oves a dextris, haedos statuet a sinistris [41 1Kb] , cum exibunt angeli et separabunt malos demedio justorum [41* 1Kb] , cum introducentur ad gloriam quotquot proeordinati sunt ad vitam aeternam [42 1Kb] , et tunc salvus erit omnis qui inventus fuerit scriptus in libro vitae [42* 1Kb] . Addet forte aliquis librum experientiae, in quo scilicet legent amarissimas historias, qui negligenter in libro vitae legerunt, qui noluerunt intelligere ut bene agerent [43 1Kb] . Tunc intelligent [Col. 0754C] spinae suae rhamnum [43* 1Kb] , et qui periti noluerunt esse in poena, fient sapientes in poena. Fructuosum igitur nobis valde esset et utile, ut judicii illius modum et formam ante oculos poneremus, imo quotidie quasi quoddam judicium novum in animo teneremus, et arguentem nos Dominum ac statuentem contra faciem nostram et nos ex operibus nostris judicantem attenderemus. Nam, ut ait Apostolus: Si nosmetipsos dijudicaremus, non utique judicaremur [44 1Kb] . Utinam sustineretis modicum quid insipientiae meae [44* 1Kb] , et quotidiani hujus judicii formam, quam concipio, patienter audientes, ad morum informationem ac Dei timorem prudenter converteretis audita. Posset quidem pater ille familias quotidie ponere nobiscum rationem, et sicut de [Col. 0754D] totius vitae curricula ultima judicaturus est die, ita nobiscum quotidie de quotidianis actibus disputare et dicere: Quod hodie uni ex minimis meis fecistis vel non fecistis, mihi fecistis vel non fecistis [45 1Kb] . Statuamus igitur Dominum sedentem pro judice, diabolum pro accusatore, hominem quamvis ex nobis pro causa, et ad consuetam judicii formam . . . . redigamus.

Nec miretur quis si diabolum dixerim coram Deo, ut hominem accuset, astare, cum legatur in Job manifeste [45* 1Kb] : Quadam die cum assisterent, etc., [Col. 0755A] adfuit inter eos etiam Satan. Quod autem sanctum Job accusaverit, nec solum sequens demonstrat littera, sed et ipsius multiplex plaga. In Apocalypsi [46 1Kb] etiam fratrum accusator dicitur, qui nunc tempore gratiae eo callidius accusare intendit, quo contra jacula ejus ignita homo cautius fidei suae sponsionem ad defensionem suam, et ecclesiasticorum sacramentorum munimenta praetendit. Venditus enim homo diabolo in servum per culpam primi parentis ante tempus gratiae, non tam callidos tentatoris sustinebat assultus; sed erat ei sicut equus et mulus, quibus non est intellectus [47 1Kb] ; et inde non erat in homines debacchandi tanta immanitas, cum resistendi non daretur hominibus ulla facultas. [Col. 0755B] Verum, cum fortior Christus superveniens domum diaboli fortis intravit, et tulit vasa ejus [47* 1Kb] , acrius diabolus persequi coepit alacrius resistentes, et eo callidiores praetendit laqueorum insidias, quo plures vidit ereptionis hominum vias, et tunc coepit juxta beatum Job [48 1Kb] , concupiscere escas electas; unde ad cribrandos etiam apostolos expetiit potestatem. Verum redeamus nunc ad id quod coepimus, et accusatores quodammodo verbis utentes, apud patremfamilias sedentem pro judice, hominem in medio constitutum diffamare studeamus, quasi dissipaverit bona illius. Astat, inquit, Domine, homo iste totus homo, totus humus, totus caro, cujus in propatulo culpae, cujus infinitae contra majestatem tuam offensiones, cujus non levis culpa promeretur [Col. 0755C] veniam, sed immanium pertinacia peccatorum iram provocat et vindictam. Si pertinaci de caetero parcere perseveras; si ad poenitentiam toties oblatam, toties repudiatam adhuc tam obstinatum et ingratum exspectas, jam non judicis agis officium, sed negligentis et remissi. Recordare, quaeso, justorum judiciorum, et his qui oderunt te, retribue: non habet misericordia tua, Domine, quod objiciat, si jam nunc justitia puniat, quem incorrigibilem prorsus operum pernicies et series continuata declarat. Si nunc tandem dederis ei secundum opera manuum ejus, si secundum nequitiam adinventionum ejus retribueris ei [48* 1Kb] , misericordiae tamen tuae non diceris oblitus [49 1Kb] ; quia, me licet invito, damnatum citra meritorum exigentiam es puniturus. Hic misericordia [Col. 0755D] superexaltabitur judicio, dum longe citra meritorum exigentiam desaeviet poenalis afflictio. At ne generalibus tantum methodis videar inhaerere, et speciale crimen ei nullum objicere, ut caetera praetermittam, quae et modum excedunt et numerum; super trium specialiter criminum culpa eum aggredior, et de transgressione triplicis adversus eum constanter intendo. Primo quidem eum plane pronuntio mendacem atque perjurum, secundo proditorem duplicem et perversum, tertio raptoris ei impono crimen et vitium. Responsio in his omnibus sufficiens in evidenti est, et inductio manifestae probationis in [Col. 0756A] promptu. Quis enim mendacem neget atque perjurum, qui factum celebriter, et sub legitimorum testium astipulatione promissum peccati chirographum mecum conscribendo delevit, et baptismi pactum tam solemniter habitum, tot testibus approbatum cum fidei suae transgressione disrupit? Ibi, bone judex, tecum agebatur in dolo, ubi remissionem culpae originalis impetravit fallax et verborum nubilo palliata promissio. Verum, ni fallor, Deus sic promissionem aut juramentum intelligit, sicut ille, cui promittitur aut juratur, intendit. Intendebasne, bone judex, ibi tecum agi in dolo, et silebas aut non intendebas; decipiebaris cui omne cor patet et omnis voluntas loquitur, et quem nullum latet secretum? At vero cum dolum perciperes, cur [Col. 0756B] remissionem indulsisti? aut certe cur non remisisti in dolo, ars ut artem falleret, et in foveam, quam fecerat, falsus promissor et compertus deceptor incideret [49* 1Kb] ? Verum ne misericordiam tuam importune nimis videar increpare, qui judicium peto, quae quidem, velim nolim, comes erit judicio; fueris licet in baptismo misericors aut remissus, et aetatem forte promittentis excuses; quis mihi de secunda et tertia aut certe pluries repetita promissione respondebit? non judicem cum reo in jus traho, sed judici offero judicandum; vel certe jam, si juste agitur, judicatum. Instituisti, Domine, tabulam secundam post naufragium, erectionem post casum, poenitentiam post lapsum. Taceo et praetereo [Col. 0756C] quod in fraudem meam facta fuerit haec institutio, et quia eam destruere non valeo, esto, sit rata sustineo.

Abrenuntiavit in baptismo reus hic Satanae et omnibus operibus ejus, et omnibus pompis ejus, immemorque promissi, quam cito potuit abrenuntiato se tradidit, et operibus ejus se implicuit, et pompis immiscuit. Verum cognito quod egerat, sententiam immutavit in melius. Esto, rediit ad cor conversus ut odiret populum suum et domum patris sui; esto, dereliquit impius viam suam, et vir iniquus cogitationes suas, et reversus est ad Dominum, et misertus est ejus [50 1Kb] . Esto, dum tamen et id pariter constet quod sententiam iterum mutavit in pejus, et facta sunt novissima hominis illius pejora prioribus [50* 1Kb] : quod paucis ostendo.

[Col. 0756D] Memento, quaeso, quod coram vicario tibi promiserit, coram Christo tuo, coram sacerdote videlicet tuo innovavit pactum baptismi, et debito se renatae promissionis astrinxit. Nec est certe quod ibi excuset aetatem, quod causetur violentiam, quod praetendat insufficientiam. Venit ante sacerdotem tuum adultus et discretus, promisit voluntarie et non coactus, et non impar humeris onus suscepit sponte intrepidus. Quid plura? uno eodemque momento et a sacerdote recessit, et a proposito resilivit: fefellit sacerdotem, fefellit te, fefellit se; abjecit jugum suave et onus leve, ac sub [Col. 0757A] peccati jugo vetustam amplexus est servitutem, abjecit vestem innocentiae et induit vestem concretam sanguine; abjecit breve pallium, quod utrumque operire non potest, et pallium, quod dominae Aegyptiae reliquerat, iterum apprehendit, et, ut brevius inferam, eo licentius ad perpetrata rediit, et nondum attentata aggressus est, quo majorum ante confessionem fuerat criminum reus, ut traheret restem longam, et quasi vinculum plaustri peccatum. Quasi igitur ad damnationem non sufficeret praeteritorum fasciculus peccatorum, addidit promissionis transgressionem et fidei. Nec semel ad sacerdotem accessit in dolo, sed tempore determinato confitendi potius consuetudinem [Col. 0757B] sequens quam conscientiae puritatem, semel in anno praecedentibus peccatis hoc addidit, ut in conspectu Christi tui mentiretur tibi et remissionem umbratilem a sacerdote reportaret in dolo. Quod si ordines sacros assumpsit, quibus est continentiae connexa promissio, et in ordinibus sacris ita inordinate se habuit, ut esset novissimus error pejor priore [51 1Kb] . Deficiet me tempus, si promissionum, quas tibi fecit, transgressiones, si votorum frustrationes enumero: taceo de mendaciis, quibus semper quotidianus ejus sermo respersus est. Taceo de frequentibus et interlocutoriis juramentis atque perjuriis, quibus tibi fragilitatem pro eo assumptam multipliciter objecit; quibus mortem, crucem, passionem, et caetera humanitatis improperia turpiter [Col. 0757C] exprobravit, imo quodammodo Judaicae rabiem crudelitatis excedens os ex te comminuit, imo ossa tua dinumeravit, et te quodammodo per minutissima ossa distraxit. Si haec, Domine, levia putas, multum derogas beneficio humanitatis assumptae, nec tua fateris in veritate membra vel vulnera, quae tantis tam faciliter sustines opprobriis, lacerari. Itaque aut injurias membrorum tuorum vindica et contumelias vulnerum, aut phantasma fuisse concede, sicut tui discipuli putaverunt. Igitur, judex bone, si principium verborum tuorum veritas [51* 1Kb] , imo si ipse veritas es, ex quo ablatum est ab ore rei hujus verbum veritatis usquequaque [52 1Kb] , in veritate, quaeso, judica et pro veritate animam occide, cujus os tam saepe mentitum est, et ab oculis [Col. 0757D] veritatis exclude perjurum. Satis super primo articulo disputatum esse crediderim; praesertim in conspectu tuo, cui nec verborum argutiae, nec rhetoricae institutionis industria fidem dictorum facit; sed de vultu tuo, id est de cognitione tua judicium prodiit. Possent igitur ad propositum dicta sufficere, sed ut enumerationem elocutio consequatur, proditor evidenter ostendatur et raptor. Proditorem primo manifeste demonstro. Nunquid proditorem esse concedis, bone judex, eum qui manducat panes tuos, et magnificat adversus te supplantationem [52* 1Kb] ? Nunquid manus tradentis te tecum est in mensa, [Col. 0758A] cum panem angelorum manducat homo [53 1Kb] , panem qui de coelo descendit et dat vitam mundo [53* 1Kb] ? nihilominus tamen communicat inimicis tuis, abit in consilio impiorum, in via peccatorum stat, et quod scelestius est, imo quod sceleratissimum est, in cathedra pestilentiae sedere gloriatur [54 1Kb] . Aut traditorem talem esse concede, aut Augustinum tuum repelle plane dicentem, tantum peccat quis Christum tradendo peccatoribus membris, quantum qui tradiderit eum crucifixoribus Judaeis. Displicuit tibi in discipulo tuo proditio, quae non solum temporali punita est laqueo, sed igne irremediabiliter expiatur aeterno. Consimilis igitur cur cessat ultio et retributio? cur tardatur, cum in hoc Judae successore crimen appareat proditoris. Communicasti [Col. 0758B] ei, Domine, de mensa tua, de altari sancto tuo, non quemlibet panem, sed panem angelorum; non quemlibet potum, sed sanguinem tuum pretiosum. Vero eum cibo saginasti, verum ei potum propinasti. Unde et dixisti: Caro mea vere est cibus, et sanguis meus vere est potus [54* 1Kb] . Sedit ad mensam magnam, et cum similia praeparare deberet, fel potius tibi propinare proposuit et acetum, rursum crucifigens sibimetipsi Filium Dei, et ostentui habens [55 1Kb] . Quid si eum tanquam fidelem servum atque prudentem constituisti super familiam tuam, ut dares illi in tempore tritici mensuram [55* 1Kb] ? Quid si de pane angelorum conficiendo eum ipsis angelis praefecisti, consecrationem Dominici corporis et [Col. 0758C] sanguinis illi concedens, ad quam angelicae naturae puritas non accedit? Prospicere panem illum angeli cui cum tremore exsultant, sed conficere non attentant; non enim angelis mundissimis datum quod hominibus peccatoribus concessisti. In angelis tuis reperisti pravitatem [56 1Kb] , hominum peccata dissimulas; perditum hominem et cum quadam violentia et difficultate redemptum magis honorare videris atque diligere, quam angelum tuum nunquam perditum, ac proinde nunquam redimendum. Speciosum te forma facis prae filiis hominum appellari [56* 1Kb] , quasi homines praecellere tibi sit gloriosum, qui claritate visionis tuae puritatem pascis et vegetas angelorum. Vere deliciae tuae esse cum filiis [Col. 0758D] hominum [57 1Kb] , quibus non solum angelicam deputasti custodiam, sed et supra angelos humanam sustinuisti exaltare naturam.

Hinc quasi extra hominem positus homo Paulus audet se quasi angelorum judicem angelis gloriando praeferre: Nescitis, inquit, quia angelos judicabimus [58 1Kb] ? verum haec tibi relinquo, judex bone, et sileo. Videant aequitatem oculi tui, an scilicet humana natura debeat angelos judicatura conscendere, an digna sit potius nobiscum judicata descendere. Humilies quantumlibet angelos tuos, inclines quantumvis coelos tuos, hominem subleves et sublimes, inveniat filius prodigus gratiam in conspectu patris [Col. 0759A] sui, et novem drachmis drachma decima perdita ac reperta praepolleat, ovisque centesima nonaginta novem relictis in deserto sit charior [59 1Kb] ; sustin o ecce et taceo, dolere possum, invidere possum, impedire non possum; verum vellem sic te diligere hominem, ut odires proditorem; naturam te persequi nolo, sed vitium. Habeat sibi humana natura titulos suos, habeat sibi praerogativam dignitatis suae, dum tamen inveniat culpa quod meruit, non eat in vacuum culpa, et homo quantumvis de dignitate status sui glorietur in poena, hominem suscipe, si placet, sed despice proditorem.

Si mendacis hujus atque perjuri proditionem dissimulas, et occasiones more tuo quaeris ut parcas, justitiae tuae jam nunc injurias facis, quae ultionem [Col. 0759B] ex eo et me tacente reposcit. In evidenti enim est proditio quam propono, quam commensalis hic tuus inimicis tuis communicavit, pulsantibus aperuit, intrantibus obviam venit, gratanter suscepit, hospitio imo quanta potuit diligentia et sollicitudine eis est familiariter obsecutus, dereliquit novus Judas consilium pacis, et cum iniquis consiliatus est. Nonne sunt quae odisti, Domine, superbia, cupiditas, gastrimargia, luxuria, et hujusmodi? Quantam his familiaritatem ostenderit, quam devotum se in eorum obsequium dederit, si placet, paucis adverte. Quis natione coelestem superbiam in arce cordis sui sublimius collocavit? Quis ad serviendum mammonae diligentiorem curam impendit? Quis gulae [Col. 0759C] magis illectus ingluvie? Quis inquinatus magis sorde luxuriae? Quem, quaeso, magis inflammavit cupiditas, avaritia stimulavit, inflavit superbia, suspendit ambitio, effeminavit lascivia, luxuria sordidavit? in promptu demonstrare est quod aperuit diabolo et clausit Christo. Qui enim superbiam recipit, non solum humilitatem sed et humilitatis magistrum Christum excludit, qui et dicit: Discite a me quia mitis sum et humilis corde [60 1Kb] . Qui cupiditatem introducit non solum largitatem exterminat, sed et munerum largitorem, qui ad astruendam liberalitatem largitatis suae prohibet de crastino cogitare. Qui gastrimargia peritus non solum salutare jejunium aspernatur, sed et jejunatori claudit, qui cum quadraginta diebus jejunasset, postea esuriit [Col. 0759D] [61 1Kb] . Qui in cubiculo suo luxuriam collocat, non solum sanctimoniam expellit, sine qua nemo videbit Dominum [62 1Kb] , sed et pariter eum repellit, qui virginitatis gloriam dedicavit in matre, et coelos coepit virginitatis fecunditate replere. Alias mihi sanguisugae mea (sic) filias parit, sed praedictas quatuor specialiter perelegi, quae optata mihi saepius tropaea reportant et majora frequentius afferunt lucra. Ut de primogenita igitur primo agatur, quae mihi triumphum de homine isto reportaverit superbia paucis expono. Primo siquidem si quod unquam opus de genere bonorum fecit, verbi gratia, [Col. 0760A] si eleemosynam dedit, jejunavit vel oravit, si in lege Domini meditando aliquid quod dignum memoria crederet potuit scriptitare, aut consulte quid egit, superbia, quae vult esse comes virtutum, pulsavit, intravit, accubuit, ac denique totum opus sibi ipsa possedit. Pulsavit, inquam, per operis considerationem, intravit per approbationem, accubuit per quamdam operis extollentiam et admirationem. Possedit per quaesitam humani favoris et gloriae laudem. Pulsavit, inquam, quasi prudens et discreta, intravit palpans et subdola, accubuit sublimis et gloriosa, possedit laudibus humanis praemiata. Pulsavit igitur caute, intravit obscure, accubuit manifeste, possedit secure. Igitur qui cum Aioth ambidexter esse debuerat, cum diabolo factus [Col. 0760B] ambisinister, de dextera sinistram fecit, dum opus bonum sinistrae informationis infectione pervertit. Sic ad sinistram declinavit et dexteram, imo sic sinistram confudit et dextram, ut et crucifigi tecum bonum operando noluerit, et a sinistris crucifigi bonum ipsum sinistre informando maluerit. Verum si hominem ex operibus judicas, a sinistris erit in judicio, qui a sinistris fuerit crucifixus in mundo. Repleta erat dextera ejus muneribus [63 1Kb] , et diabolus stetit a dextris ejus [64 1Kb] , dum etiam bonum quod fecit pro munere fecit laudis humanae; sic aquam egredientem de templo a latere dextro in sinistrum latus se dando sibi fecit inutilem, et Dominici cruoris a latere dextro fluenta manantia ob [Col. 0760C] copiosam quae apud Dominum est redemptionem, sibi prodesse non pertulit. Nec solum operibus ejus bonis bonitatem superbia victrix invidit; sed et ut mala ipsa superbe fierent, et cum contemnentis vultuositate providit. Gloriari ausus est in malitia potens iniquitate [64* 1Kb] , nec sub Deo et facie ejus fugiendo peccavit, sed contra Dominum et in faciem ei resistendo furoris Dominici ausus est provocare vindictam. Nihil enim tantum Deo legitur displicere, sicut post peccatum cervix erecta. Confringe igitur, Domine, cervicem peccatoris; elide pertinaciam tibi in faciem resistentis, qui de offensione tua erectus est in superbiam, et de mandatorum tuorum, imo tui ipsius contemptu in oculorum extollentiam et elationem. Quasi enim victoria de se [Col. 0760D] habita exsultavit cor suum, et, tuo penitus timore sublato, dissimulare jam visus est aut nescire quod qui dormit adjicere habeat ut resurgat [65 1Kb] . Sic igitur superbia et bona ejus infecit, et mala perfecit, bonis abstulit condimentum, malis attulit complementum. Quae divina esse videbantur, humana fecit, quae humanae erant fragilitatis diabolica esse perfecit, dum et bonis retributionem exspectavit ab homine, et de malis diabolicae exemplum exhibuit elationis in homine. Gloriose igitur coronata superbia ad me est reversa de praelio duplici, ut dictum est, de hoste potita triumpho. Per superbiam [Col. 0761A] itaque aperuit diabolo, et clausit Christo; quod etiam in eo cupiditas magistra perfecit, quod tam pauperis status quam divitis luxus ostendit. Si enim data est ei a Deo paupertas, data pio munere, non pauperem Christum sequi voluit, sed divitem mundum; sed nec portum secundum aureae mediocritatis elegit, sed in incerto divitiarum speravit, et in auro spem posuit, in quo confidunt homines. Ad pauperis igitur cordis ostiolum cupiditas damnata pulsavit, intravit, accubuit et possedit. Pulsavit opum gloriam explicando, intravit promittendo, accubuit spem in eis firmando, possedit finem in eis beatitudinis statuendo. Pulsavit ostendens promittenda, intravit promittens ostensa, accubuit spem stabiliens in promissis, possedit finem constituens [Col. 0761B] in speratis. Pulsavit, cum ostendit omnia regna mundi, intravit quasi dicens: Haec omnia dabo tibi, si cadens adoraveris me [65* 1Kb] ; accubuit, cum sperare docuit in thesauris pecuniae; possedit cum, altero dominorum excluso, soli mammonae fecit ex quieto, placito et certa deliberatione servire. Sic igitur itum est in viscera terrae, per fas et nefas divitiae conquisitae, et thesauri latere volentes extrahuntur inviti; extracti iterum in alias tenebras retruduntur, ne liberalitas gratiosa dispergat quod iniqua cupiditas aggregavit. Felicem igitur paupertatis statum sitibunda cupiditatis scabies inquinavit, medicinam convertit in morbum, et per anfractus desideriorum varios compendia ad patriam indulta [Col. 0761C] distorsit.

De divitum autem statu quid referam, quem sibi totum idolorum servitus vindicavit, qui necessario, vel iniquum facit, vel iniquitatis haeredem? Omnis enim dives iniquus aut haeres iniqui. Cum enim ad pauperem cupiditas ingeniosa pedetentim introeat, vires sibi continuas ex divitiarum incremento multiplicat, quia quanto plura conquirit, tanto majora concupiscere avarus addiscit:

Crescit amor nummi quantum ipsa pecunia crescit [66 1Kb] .
Sicut in morbo hydropici:

Quo plus sunt potae, plus sitiuntur aquae [67 1Kb] .
Copiditas igitur, quae pauperem alliciendo demulcet, divitias conquirentem cruciat et extorquet, divitem [Col. 0761D] vero jam factum omnino sibi vindicat et absorbet. Haec est quae oculos sapientium excaecat, et vires auctoritatis inclinat. Haec est quae in severam tyrannidem reges impingit, quae legum statuta pervertit, quae praelatos Ecclesiae Judae proditori conciliat, et decretorum sanctiones enervat. Haec est quae veritati patrocinium subtrahit, pauperibus justitiam, judiciis aequitatem. Igitur, ut ostensum est, aperuit diabolo reus iste per cupiditatem, clausit Christo: quod et illa potenter effecit, quae per pomi vetiti gustum primum hominem de paradiso ejecit [67* 1Kb] . Haec est gastrimargia, quae et ipsa pulsavit, cum coquinae [Col. 0762A] labores et cibos obtulit delicatos; intravit, cum ventrem non fame, sed pretio invitavit; accubuit, cum docuit epulari quotidie splendide; possedit, cum pro Christo Deus esse venter incoepit. Pulsavit per appetitus dulcedinem, intravit per gustus suavitatem, accubuit per consuetudinis absorptionem, possedit per illicitam ventris dominationem. Hinc imaginem et similitudinem Dei, quae refulget in homine, caeca deformavit ebrietas, et in animal brutum insensata hominem sensualitas declinavit. Proditur deinde in affectum cordis, ex adipe prodit iniquitas, et a Nabuzardan principe coquorum captivatur Jerusalem [68 1Kb] . Sic super talentum plumbi sedens iniquitas a ventris ingluvie ad ignobilia membra et ventris amica descendit. Saginato enim ventre atque farcito, [Col. 0762B] furiata totum hominem libidinum pompa deambulat, et fremitu quodam effrenato ac concussione horribili, ad consensum genitalium caetera etiam membra potenter inclinat. Irrigatus siquidem corporis humor spinas germinat voluptatum, et quasi ratione sopita sensualitas sola humani corporis habet imperium. Et comessationibus profecto et ebrietatibus humanae compositionis organa cuncta delirant, et in vitium faciliter omnium membrorum natura degenerat. Lascivus in conviviis oculus luxuriantem frangit aspectum, unde legitur: In conviviis luxuriantes, oculos habentes plenos adulteriis et incessabilis delicti [68* 1Kb] . In conviviis litis lingua balbutit, et garritu superfluo verba semiplena confundit: unde [Col. 0762C] et linguae refrigerium specialiter dives in gehenna requirit. In conviviis dextra percussionibus saevit, et a verbis frequenter proditur ad verbera; unde et legitur: Cui rixae? cui foveo? cui sine causa vulnera? cui suffusio oculorum? nonne his qui commorantur in vino et student calicibus epotandis [69 1Kb] ? Quid insuper, judex bone? Quid de christo tuo dices? de sacerdote sancto tuo? Imo si recte agitur modo qui pepones et allia et ollas carnium sectatur Aegypti, et hesternam saepius crapulam eructat in calice, quia licet tota nocte dormiendo transmissa et matutinis vigiliis, aut omnino praetermissis, aut multipliciter syncopando transcursis, ex vino hesterno ructus inter sancta dedit ex indigestione convulsos. Praedixerat apostolus Paulus: Habemus altare, de quo [Col. 0762D] edere non habent potestatem qui tabernaculo deserviunt [70 1Kb] , id est corporum voluptati, et ciborum affluentiae. Beatus Augustinus: Si vinolentia, inquit, te ingurgites, quantaslibet lingua tua Dei laudes sonet, vita blasphemat. His ita transcursis breviter, restat ostendere quomodo per luxuriam aperuit iste reus diabolo, et clausit Christo, quoniam et ipsa pulsavit, intravit, accubuit et possedit. Pulsavit, cum per primos motus consensum expetiit; intravit, cum dulci medullarum calore consentientis membra perfudit; accubuit, cum ad operis illiciti patrationem victum inclinavit. Possedit, cum inclinatum [Col. 0763A] sub lapide consuetudinis pressit. Pulsavit igitur per appetitum, intravit per consensum, accubuit per opus completum, possedit per consuetudinis vinculum. Pulsavit praetendendo naturam, intravit concipiendo culpam, accubuit patrando conceptam, possedit repetendo de more patratam. Igitur si libido titillavit sensum, si ad illicita desideria naturae languor allexit, non elisit reus iste nequitiam vi scientiae, nec parvulos allisit ad petram [71 1Kb] , nec vulpes parvulas cepit, quae demoliuntur vineam Domini Sabaoth [72 1Kb] ; sed statim libens ad consensum usque prorupit, et ad opus illicitum declinavit, in foveam turpitudinis sese praecipitem dedit, et consuetudinis lapide pressus et sepultus, contra Dominum obdormivit: clausit super eum puteus os [Col. 0763B] suum, et intraverunt aquae usque in animam ejus [73 1Kb] : hic solum tentationi ingruenti non restitit, sed eam saepe praevenit, et concupiscentiam propriam irritando vicem nequissimorum spirituum gessit, quorum interest in tentationem inducere, et sopitos fomitis igniculos congestis undique spinis et stipula suscitare, donec exardescat sicut ignis in spinis [74 1Kb] . Aperuit igitur diabolo per luxuriam, et clausit Christo, quia non solum pulsantem suscepit hospitio, sed quasi renitentem traxit et allexit invitum. Quod si arcam Domini statuit juxta Dagon, sicut plurium mos est nunc temporis sacerdotum, qui Filium Virginis statuunt juxta filium Veneris, qui nec renibus praecinctis, nec corde praeusto sacramenta mundissima [Col. 0763C] praesumunt tractare immundi, et sacratissimum illud corpus non sindone munda involvunt, sed conscientia cruenta suscipiunt, non in monumento novo et exciso in petra suscipiunt [75 1Kb] , sed in sepulcro dealbato, pleno intus omni spurcitia et ossibus mortuorum [75* 1Kb] . Plura ex his quam hic dicantur intellige, Domine, ne causae pariant compendia captata dispendium, et adducat brevitas circumcisa jacturam. In immensum enim protenderetur oratio, si per numeros, tempora et modos velim exponere quod cum inimicis tuis habuit commensalis iste tuus commercium, quod proditionis propositae notam habere constat et vitium. Non est diutius immorandum ut raptor ostendatur, qui proditor non dubitatur atque perjurus, ne poenam promeritam, [Col. 0763D] quam deposco, oratio in longum protensa retardet. Raptorem ergo paucis adverte. Quis enim manifestam neget esse rapinam, cum res aliena invito domino contrectatur, et ad alterius dominium res proprio domino subtracta distrahitur. Hoc autem reus iste fecisse convincitur, qui animam a Deo non datam ei, sed praestitam, ab ipsius alienavit servitio, et meae potius ditioni subjecit: de ancilla deitatis ancillam fecit iniquitatis. Qui enim facit peccatum, servus est peccati [76 1Kb] . Si raptor esse denegatur, raptoris nomen pariter evitet, et crimen, qui mutuari solet, et non solvere, debitor ingratus in mutuo, in deposito infidelis. Porro si talenti illius [Col. 0764A] evangelici, custos fidelis arguitur, qui pecuniam domini sui abscondit, paratus reddere, propter usurae incrementa commissum [77 1Kb] , quis impunitum abire permittat eum qui talenta commissa gratis et credita non multiplicavit ad gratiam, sed distorsit ad culpam? Propter enim lucrum divina ad usuram talenta est partitus, dum naturae dotes et dona gratuita non ad auctorem naturae retulit et gratiae largitorem, sed ad passiones ignominiae, ex bonis tuis occasionem sibi sumens et materiam delinquendi. Factus enim eo ad culpam pronior, quo naturae dotibus et gratiarum largitate sublimior. Sic animam tuam, sic munera tua tibi, judex bone, subtraxit, et praeter beneplacitum tuum meo dominio subjugavit, de tuo mihi te invito lucrum fecit, sortemque tuam [Col. 0764B] ad usuram propter mea lucra donavit. Taceo de rapinis manifestis, quibus non solum proximorum sarcinae violentia auferuntur, sed res etiam pauperum indebite detinentur. Raptorem enim plane scriptura tua pronuntiat, qui pauperibus credita non dispensat, nec multum interesse commemorat, an sua non det quis, an diripiat aliena. Ut igitur quae dicta sunt brevi concludam epilogo, finem suum mala videtur oratio consecuta, quae et perjurum apertissime demonstravit, et proditorem irrefragabili argumento convicit, et raptorem manifesta ratione conclusit. Poenas igitur deposco, judex bone, quas meruit, justitiam nunc tuam de jure compellans, ne misericordiam de caetero negligentem aut [Col. 0764C] remissam esse promittat; sed rem nominis impleat, manifesteque convicto retribuens secundum opera sua districta videlicet severitate quod justum est. Audistis, charissimi, quantis contra hominem hunc utitur argutiis humani generis inimicus, quantis persuasionibus utitur, quantis rationibus et iram judicis incitat, et peccatori poenam exposcit. Quis, quaeso, ex nobis quibus specialiter sermo iste conscribitur, actus relegens vitae praeteritae, in hujus accusationis districtione non timeat? Quis sermonum istorum jacula ignita sustineat? Quis diffinitivum calculum in hujus causae discrimine totis visceribus non contremiscat? Denique quis se ab injectis facinoribus sufficienter excuset? aut quis veritatem in hac disquisitione abscondat et deneget, [Col. 0764D] praesertim cum in conspectu agatur judicis cuncta cernentis. Caeterum non tantum praemissae accusationis species contexta deterret, quantum accusatoris subtilitas, quae non solum ex naturae suae perspicacitate, sed et longissimo rerum et temporum usu comparata dignoscitur; eo enim accusationi suae fortiora ingerere argumenta credendum est, quo tenacioris scitur esse memoriae, quo perspicacioris malitiae, quo truculentioris invidiae. Praeterea quos hominis sensus formido injecta non hebetet? Quae viscera horribilis non concutiat timor, quod in conspectu judicis veri pariter ac severi pro veritate causae videtur inesse, et non tam accusando iniquitatis [Col. 0765A] suae venena diffundere, quam pro veritatis injuria declamare? Fateor, cum recogito annos meos in amaritudine animae meae [78 1Kb] , cum facinorum meorum seriem ad hujus accusationis justitiam oculis judicis antepono, irruunt in me formido et pavor, veniunt super me timor et tremor, et quasi quaedam tenebrae cor meum caliginosa quodammodo involutione contexerunt. Contristatus sum in exercitatione mea, et conturbatus sum a voce inimici, et a tribulatione peccatoris [78* 1Kb] : paululum tamen ab hac formidine respiremus, et ad respondendum objectis aliquatenus insistamus. Bene utique provisum est, si quadam levi exceptione quae videntur occurrere, hujus accusationis possemus molimina excusare.

[Col. 0765B] Dicamus igitur sine praejudicio melioris consilii, imo dicat reus in judicio constitutus: Inevitanda, Domine, legum aequitate sancitum est, ne inimicus in accusationem inimici recipiatur, quoniam sic pateretur persaepe veritas affectata calumniam, dum livore mordaci non culpam, sed personam persequeretur intendens. Patet autem quod hostis non solum meus sed humani generis inimicus antiquus accusationem in me contexuit istam, a qua, judex bone, dictam ob causam absolvi humiliter peto, ne nocere mihi valeant maledicta, quae in me ex antiquo livore congessit. Nil, inquit, accusator, nil tibi, proderit hoc commentum, quoniam quidquid subterfugiendo excipias, accusationis contextae argumenta [Col. 0765C] verissima non evitas. Esto, inquam, inimicus tuus esse concedar, et ideo in accusationem tui non admittar, dum tamen illa non sileat qua judice nemo nocens absolvitur, quam nocens quisque compellitur

Nocte dieque suo gestare in pectore testem. Loquere, inquit conscientia, loquere quae de more nocentes accusas, quae mordacibus aculeis pungis et crucias, et ante poenas infernales miserorum animos immisericorditer extorques et laceras. Loquere, quaeso, loquere conscientia, secretorum abscondita profer ad lumen, et quae in tenebris facta sunt praedica super tecta. Clama, quaeso, ne cesses [79 1Kb] . Quid, inquit conscientia, quid clamabo? unde [Col. 0765D] incipiam? Quo gesta hujus hominis sermone describam? visne ut longissimae iterum accusationis argumenta contexam? Porro cujus aures ad audita non tinniant, si quae mihi implicite reservavi explicare contendam? Caeterum ut paucis me liceat expedire, orationi tuae plane consentio, et quaecunque intulisti vera esse propono. Imo veritati plurima ad digne memoranda oratio circumcisa subtraxit, reique seriem minus evidenter brevitas affectata disseruit. Ad enarrandas siquidem et enumerandas punctiones meas, et mordaces repercussionum mearum aculeos, quibus ad excessus singulos hominem miserum ultrix insatiata rodebam, sermo nimirum mihi deficit, [Col. 0766A] quia non sufficit, quoniam in his nec modum sermo rebus inferior aequat, nec numerum arena compensat. Ex paucis autem novit judex tuus multa colligere, cui praeter Simonis officia omne cor patet, et omnis voluntas loquitur, et ad quem etiam tacendo clamatur. Quid nunc, inquit accusator, quid miser homo ad ista respondes? Qua nunc exceptione poteris cavillari? Qua poenam promeritam interpositione niteris remorari? An et hanc inimicam tuam dices, quia testimonium perhibet veritati [80 1Kb] ? Usque adeone veritas tibi odium parit, ut praeter verum nihil in hac causa formides? consciamne tibi conscientiam tuam veritatis occasione hostem familiarem, et ad nocendum efficaciorem esse proponis? Si et hanc inimicam tuam judicas, [Col. 0766B] ipsos veritatis asseclas angelos pro veritate testes invoco et induco, si tamen voluerint loqui quod sciunt, et testari quod viderunt. Quinimo loquantur de te, ut volunt, testificentur, ut libet, mentiantur, si licet, et per mendaciorum angelos falsitatisque diffugia veritatis, si possunt, plana declinent. Loquatur, quaeso, Domine, angelus ille potissimum, qui ei ad custodiam inutiliter deputatus angelo Satanae victus toties cessit, et in omnibus consiliis suis repulsus et spretus, quasi subtristior saepius et confusus abscessit. Unum, judex bone, unum finaliter peto, ut patrocinium causae meae veritas praestet, et invitum pro veritate discrimen soror veritatis justitia judicium accelerando [Col. 0766C] diffiniat. Utinam, fratres mei, in hujus etiam coangustationis articulo excogitaret locum exceptio, quae conscientiam ab hujus accusationis importunitate repelleret, et hominem hunc ab imminentis diffinitionis calculo liberaret! Excipiendumne est quod mulier in accusatione non recipitur, nisi de sua vel suorum injuria agatur? Conscientiam nomine feminino censeri manifestum est, quare ipsam ab accusationis jure figura dictionis videtur excludere, ipsaque rei proprietas nomine feminino signanter expressa.

At manifeste, inquit conscientia, de mea agitur injuria, quoniam munda a Deo creata sum, munda tibi, miser homo, a Deo data sum, munda custodiri [Col. 0766D] jussa sum, et ne quid in me spurcitiae originalis maculae surculus reliquisset, ab ejus traductione in baptismo fidei, aut sacramentorum instructio non rationis a Deo insitae mihi, aut tutela profecit, quominus renitentem me ad illicita desideria traxeris remordentem, quominus renitentem me pollueris et invitam, quominus in conspectu Creatoris nostri, et sanctorum angelorum fetere me feceris inexstincta semper rationis scintillula repugnantem. Mea igitur, mea est injuria, mea agitur causa, mea est specialiter accusatio et querela. Quid nunc, charissimi, quid contra hujus responsionis argutias ingerendum? An adhuc inutilibus exceptionibus insistendum? [Col. 0767A] Accusationem profecto declinare non possumus, veritatem negare in conspectu tanti judicis non audemus. Nihil, ut dictum est, exceptionibus agimus, quoniam si inimicum ab accusationis jure repellis, conscientia prosiliens suas proclamat injurias. Quod si et hanc repudias, verissimi testes angeli invocantur. Quid igitur quis nobis advocabitur in curia hac tam justa, tam vera tamque severa patronus? Si enim vel judicem ipsum, vel aliquem quantumlibet humilem de assessoribus ejus offendimus, omnes pariter nos offendisse necesse est, quoniam omnium eadem voluntas est, fraternus in alterutrum amor, mutua inter omnes affectio, compar et sincera connexio charitatis. Quoniam igitur nobis ipsi non sufficimus, sed sufficientia nostra de [Col. 0767B] Deo est [80* 1Kb] , quaeramus advocatum ab eo necesse est in causa nostra atque consilium, et dicamus: Quis consurget mihi adversus malignantes, aut quis [81 1Kb] , etc.? A quo enim aptius quaerimus advocatum quam ab eo qui et ipse advocatus noster est apud Dominum et Patrem? A quo autem consilium utilius quaerimus, quam ab eo cujus nomen est consiliarius, ab Angelo magni consilii, a quo recta consilia? Astant autem in curia ista regali tres filiae regis, penes quas totius curiae non ex minima parte pendet auctoritas; per quas tantummodo et peccatores ad veniam et justi propinquant ad palmam.

Astant vero, ut tanti regis decet filias, in habitu [Col. 0767C] honorato, in vestitu deaurato, circumamictae varietate [81* 1Kb] ; in auro sapientiam accipio, eam quidem quae stultam fecit sapientiam hujus mundi, de qua dicitur: Perdam sapientiam sapientium, et prudentiam prudentium reprobabo [82 1Kb] . Varietas autem in donorum diversitate consistit, unde et apparuerunt apostolis dispertitae linguae [82* 1Kb] . Sunt autem hae tres regis summi filiae, tres virtutes catholicae, fides, inquam, spes et charitas, in horum varietate gratiosa delectatur sapientia, ludens coram Deo in orbe terrarum. Quis enim in terra ludus acceptabilior? quae varietas delectabilior? quae delectatio sapidior, quam in earum affectibus cum vitae aeternae praegustatione dulcissima meditari, et earum suavissimos motus alternis permutationibus sentire? Nunc enim [Col. 0767D] ordine naturali a fidei motu surgimus ad sperandum, et hinc ad charitatis sublimati fastigia in eis latitudine delectamur. Nunc artificiali potius ordine delectati charitatem proponimus, quae alias informationis dignitate praecedit, et affectus sui praerogativa facit ut virtutes sint caeterae.

Primus ordo, quem naturalem diximus, denotatur cum dicitur:

Prima petit campum dubia sub sorte duelli
Pugnatura fides.
Secundus autem exponitur cum dicitur: Major autem horum est charitas [83 1Kb] . Habent et singulae aurum [Col. 0768A] suum, habent singulae varietates suas, de quibus nunc dicere praesentis negotii non est. Sed nec virgines istas, tam venerabiles, tam gratiosas tamque decoras introducere potuimus, quin earum aliquatenus laudibus assurgentes, quasi quasdam interponeremus breviter amatorias cantiones. Harum igitur patrocinium a judice postulemus, sine quarum ductu praevio non est nobis ad misericordiam pii Patris accessus, sine quarum adminiculo judicem nullum mortalium poterit videre securum. Accedant igitur, quaeso, tres sorores, vel ex abundanti potius misericordia qua praecellunt, sese ingerant non rogatae. Ne, quaeso, exspectent ut reus in judicio constitutus in tanto discrimine tremebundus et pallens, vel meritis eas praecedentibus [Col. 0768B] advocet, vel precibus compositae interjectionis alliciat. Vitae siquidem praeteritae tenor et series earum manifeste patrocinia demeretur, congelatique magnitudo timoris loquendi excludit audaciam, et vocis quodammodo stringens arterias, sonos vix exire permittit inter alta suspiria crebris singultibus syncopatos. Prosiliens igitur in medium:

   Ut improba semper et audax.
Prima petit campum dubia sub sorte duelli
Pugnatura fides.
Et ut homini tam multipliciter aggravato cum sororibus suis prodesse licenter possit auxilio, et adesse consilio, mansuetudinem pii genitoris reverenter [Col. 0768C] implorat. At inimicus atrox pium opus, ut ei semper est moris, nititur impedire, et in ipsam livoris etiam antiqui venena contorquet. Quid igitur, o alma fides, quid tuae detrahis puritati? Quid notitiam tuam, aut dissimulas aut excaecas? nescis me pro tuis hoc discrimen inisse injuriis, quae, si tacuissem, eamdem debueras querimoniam texuisse? nunc autem ita rerum ordinem invertendo pervertis, ut athletae tuo nocumentum praepares, adversario patronatum. Quod si jam tuos inimicos et odientes te diligas, foveas persequentes, inimicantes enutrias, quid de caetero clamitas in plateis, praedicas in ecclesiis et miracula tua cum praemiorum promissione annuntias et proponis? Jam enim, ut video, te despicere gratum est, te persequi utile, [Col. 0768D] te mortificare securum. At vero si consueta te impellit improbitas, ut te mihi pro te tuisque sororibus laboranti constanter opponas, tuis nunquam incoeptis assentiet soror tua spes, quae nimirum consilio maturior est, proposito firmior, et ita, ut decet, severitate districtior. Tuque licet dissimules verba apostoli dicentis: Fides sine operibus mortua est [83* 1Kb] , et mortificationem tuam surda licet aure pertranseas, illa tamen suas ulcisci poscet injurias, quae transgressionibus suis poenas sub meledictionis promulgavit edicto. Maledictus homo qui peccat in spe. Ad tuae vero improbitatis propositum sese [Col. 0769A] longe difficilius inclinaret ea quae dignitate sublimior, constantia permanentior, et aliis asseritur major, quo summae justitiae et aequitati scitur esse vicinior. Haec est charitas, quae omnium injurias virtutum suas esse pronuntiat, et in una sui transgressione omnes pariter virtutes laesas esse asserit atque proscriptas. Ut igitur breviter inferam, vestrum pariter patrocinium reus iste demeruit, qui te saepius, o fides, mortificavit per opus illicitum, et in spe peccando frequentius maledictionem induit sicut vestimentum, et in uno, hoc est in charitate crebrius delinquendo, reum sese constituit omnium. Ad haec fides, o serpens antique, o virtutum omnium persecutor et aemule, meone calcaneo ponis insidias, sororumque mearum rectitudinem [Col. 0769B] sermonum versutiis labefactare pertentas? Nihil agis, nequissime, exhortationibus tuis, nil sermonibus proficis venenatis, quia nec tuas ignoramus astutias, nec a piissimi Patris nostri cognita voluntate, nec ab insitae mansuetudinis intemerato tramite declinamus. Scimus, perditissime, scimus quid divinae voluntati complaceat, quid justitiae conveniat, quid competat aequitati; quippe quae divino conspectui semper astamus, et quae apud eum divinitatis arcana vidimus et audivimus, pro salute hominum loquimur hominibus et testamur. Institutionis itaque nostrae est et non tuis exhortationibus credere, non argutiis et persuasionibus cedere; sed contra tua venena nequitiae salutiferae [Col. 0769C] curationis antidotum propinare. Assumis autem Testamentum Dei per os tuum, et ad perversitatis tuae propositum astruendum, renitentem Scripturae rectitudinem niteris retorquere. Mortificatam me operibus esse proponis, peccatum in spe pronuntias, et in uno, hoc est charitate, delictum accusas.

Verum, nequissime serpens, eo in conspectu Altissimi viridior apparebo, quo nequissimorum hominum operum mortificatione fuero ad tempus aridior; eo quod mihi gloriosior erit in resurgendo triumphus, quo fuerit in hominis delicto casus dejectior; ubi enim superabundavit delictum, superabundavit et gratia [84 1Kb] . Soror autem mea spes, quae non confundit, quae semper delectatur in bonis, et [Col. 0769D] quantumlibet saepe perversos a via sua mala praemiorum promissione avocat et reducit, tuas respuit in te calumnias quae finaliter tantum delinquentibus in eam, et obdormientibus in morte maledictum intentat, et de nullo desperandum esse pronuntiat, quandiu positus fuerit in vita mortali. Caeterum excellentissimam sororem nostram divini singulariter vultus insignitam lumine et impressione signatam; charitatem, inquam, arguendo compellare quae te impulit impudentia frontis attritae, cum ei proprium esse non ambigas inimicos diligere, pro persequentibus exorare et vincere in bono [Col. 0770A] malum? Quae cum omnia sustineat patienter, et faciat id solum cum pia quadam violentia, facit quod violenter indulget. Non haec pro te characterem suum, non morem deseret usitatum, sed laesa quantumlibet, quantumlibet spreta ad lapsorum se humiliter inclinabit auxilium, et ad afflictorum se ingeret patronatum. Denique filiae regis sumus, cui proprium est misereri semper et parcere, qui omnipotentiam suam parcendo maxime manifestat, cujus misericordiae sunt in omnia opera, eum nobis imitari libet, refragari non licet. Misericordiam itaque non relinquimus quam a pio Patre didicimus nec condemnamus miseriam, ne miserendi gratiam praescribere videamur; sed nec multum movemur [Col. 0770B] si oculus tuus nequam est, quia bonae sumus.

Impetrata igitur a Patre misericordiarum licentia, tres praefatae sorores, reclamante adhuc daemone aut confuso, ad hominis patrocinium accinguntur in parte, eum secreto trahunt, et ut ad consilii rectitudinem dirigatur intendunt, sicque hominem fides aggreditur. Vides, inquit, homo, in quantis te accusant? Audis quanta adversum te dicunt testimonia? Quid igitur respondes ad ea quae isti adversum te testificantur? omnis tibi via negandi praecluditur, et confiteri necesse est, aut tacendo convinci, quoniam non judici solum, sed et assessoribus ejus, sed et sanctae astantium multitudini, sed et nobis ipsis quae concilio astamus praesentes [Col. 0770C] nuda patet veritas conversationis tuae, nude cognita est series vitae tuae, nude manifesta opera miseriae tuae. Ast non consideras pro quanta re periculum hujus causae subiisti, quanta debeat poena exspectare convictum.

Scisne si a causa cecideris, praeparari tibi ignem aeternum, qui paratus est diabolo et angelis ejus [85 1Kb] ? Scisne lectulum tibi in exterioribus tenebris sterni, ubi erit fletus et stridor dentium [86 1Kb] ? Non haec profecto super pecunia modica quoquomodo ventilatur, sed tanto severius super talentis a Domino commissis exigitur. Non super haereditate temporali et contemptibili disceptatur. Non super vestimento quod atteritur, non super esca quae mittitur in secessum, sed super decore domus Domini, aut horrore [Col. 0770D] carceris ipsius quasi haereditario jure in perpetuum possidendi ab anima, quae est plus quam esca, et a corpore, quod plus est quam vestimentum. Si in tantae necessitatis articulo, si in tantae disceptationis periculo, consilium tibi est, edissere, quaeso, festina, et dic: judicium nos vocat, non est mora libera nobis, dum responsum tuum chorus tam reverens exspectat. At vero trementem te videmus, et pallidum, et prae horroris magnitudine omnem consilii viam menti attonitae cernimus esse praeclusam. Ne vero totum te absorbeat timor, et in odibilem Deo desperationis foveam horribili nimis [Col. 0771A] concussione dejiciat; jam nec ingerimus duriora, nec aspera comminamur; sed liberationis tuae viam tibi facilem et utilem aperimus; siquidem si consiliis nostris inniteris, si cogitatum tuum jactas in nobis, et monitis salutaribus acquiescere non abhorres, adsumus ecce tibi paratum auxilium et patrocinium praestiturae, quoniam et praeteritorum tibi criminum veniam, et a judice sustinentiam, ut ad meliora te praepares impertimur. Possumus quidem imminens protelare judicium, sed omnino frustrare non possumus, quia qua nescis hora ante tribunal judicis astare oportebit, ut recipias prout in corpore gesseris, sive bonum, sive malum. Verum nisi consilio nostro te subtrahis, et ab imminentibus te periculis liberamus, et ut judicii [Col. 0771B] diem abhorrere non debeas edocemus, ut videlicet et hinc liber abeas, et de hinc judicis faciem possis videre securior.

Assentimus, inquiunt sorores, et quod tibi pro nobis soror nostra promittit, nosque tibi firmiter pollicemur. Euge, inquit fides, aut consilio nostro cedere et liberari, aut a nobis recedere et tuo merito judicari. Quis in tanto, fratres, discrimine liberationem non eligat? Quis consilium utile negligat et repellat? Imo quis tam inconsultae mentis esse potest, ut consulentem tam salubriter non admittat? Credo igitur, inquit peccator, credo tibi, domina fides; adjuva incredulitatem meam, et insufficientiam meam quae ex me est perfice in semitis tuis; illumina, quaeso, tenebras meas et doctrinae [Col. 0771C] salutaris me luce perfunde, ac splendore tuae claritatis illustra. Non deerit, domina, qui impleat, non desit qui jubeat, nec aliud unquam leges in facto, quam nunc me proponere conspicis in promisso. Ad votum, inquit fides, cuncta proveniunt, securus ad judicium redi, et peccatorum veniam et a judice sustinentiam relaturus. Verum oportet ut prius onus leve ac jugum suave suscipias, et sic nobiscum ad judicem securus accedas. Expedit itaque ut deinceps in fide recta, spe firma et charitate non ficta jugem circumferas peccatorum memoriam, contritionem continuam et poenitentiam fructuosam; et praeterea ne recidivum ullatenus patiaris, Christianae discretionis te convenit adhibere [Col. 0771D] cautelam. Satisfactionem enim temporalem, quae tibi post confessionem ad arbitrium fuerit sacerdotis injuncta, pro minimo reputa, vel certe jocosam potius dico, quia non solum a morte liberabit aeterna, sed et a poena illa purgatoria, cui nullum Siculus potuit tyrannus aequare, imo cujus respectu omnis poena mundalis mellita potest appellari suavitas, glacies aestimari pro balneo, caminus pro refrigerio.

Mi domina, inquit, videtur leve quod dicis, suave quod praecipis, tantummodo ab imminentis me judicii horrore per dilationem quantamlibet liberare festina. Festinemus, inquiunt sorores, causam referamus [Col. 0772A] ad judicem, et pro dilationis commodo breviter peroremus. Sic igitur consolatum aliquatenus hominem, et jam de sua liberatione sperantem ante tribunal judicis iterum statuunt, et, ut regales virgines decet, vultibus verecundis a judice pariter audientiam postulare videntur, et a vulgo silentium. Prima autem fides, ut coepit, auctoritatem sibi patronatus assumit, et accusationis longissimam seriem brevissima oratione retundit. Satis, inquit, judex bone, superque quam satis est, interni venena livoris explicuit serpens atrox, invidus, et, ut diabolicum decebat ingenium, accusationis suae callidius argumenta contexuit. Quippe quoniam ab antiquo serpens callidior cunctis animantibus quae sunt in terra [87 1Kb] . Verumtamen non singula ejus jacula singulari defensione [Col. 0772B] repellimus, nec singula argumenta singulari responsione dignamur; sed ratione promptissima, brevi atque dilucida, omnia simul objecta diluimus. Angustissima siquidem curiae hujus sacratissimae lex est, et duobus tantum conclusa sermonibus: peccasti, quiesce. Huic legi, Pater misericordissime, adhaeremus firmiter, et dilationem judicii legis hujus auctoritate requirimus, quam sola poterit edocere dilatio utrum deinceps a peccato quiescere debeat, qui se peccasse non negat. Age enim, ut partem adversam aliquatenus fovere videamur, peccavit super numerum arenae maris et multiplicata sunt peccata ejus. Esto, sed major non est iniquitas ejus quam ut veniam mereatur; quoniam autem excedit misericordia divina miseriam, omnium [Col. 0772C] iniquitatum ejus, Domine, non recordaberis, si tamen quieverit agere perverse, et didicerit bene facere. Denique non de novo imbuendus accedit, non nunc primo instruendus doctrinae salutaris rudimenta deposcit, sed fidei Christianae mysteriis et sacramentorum munimento suffultus, ad conversationis sacra monumenta expeditius se vertit. Ut igitur de caetero arctiori tibi debeat teneri promisso, audi, Domine, si placet ab ore ipsius qualiter in fide fundatus, roboratus in spe, radicari nunc incipit in charitate; et quidquid vitiorum, fallente diabolo, contraxit, qualiter et quae ignoranter peccavit emendare proponat in melius. Dic igitur: O homo, credis in Deum Patrem omnipotentem? Credis et in [Col. 0772D] Filium ejus natum et passum? Credis et in Spiritum sanctum? Denique ut breviter inferam: Credis omnia quae ab orthodoxis Patribus, tam salutaria esse dicuntur, ut sine illorum fide salus esse non possit? Credo, inquit, domina, credo firmissime; quippe qui sacro ab infantia baptismate lotus, in Catholica semper nutritus fide, et ab ejus firmitudine nulla unquam haesitatione nutavi, nullis unquam peccatis ingruentibus deviavi. Praevaluit, fateor, inimicus adversum me, dum fidei meae virtutis abstulit formam, sed non potuit fidei labefactare substantiam, ut non esset in me fides omnino non potuit, sed ut virtutis characterem non gustarem effecit.

[Col. 0773A] Audis, inquit fides, judex bone, quid ore confiteatur, nec minus quid credat corde consideras. Fundamentum immobile domui suae substravit, et firmissimo sibi stationem habitaculo collocavit. Fundamentum siquidem positum est, praeter quod aliud nemo ponere potest, homo Christus Jesus. O spes alma, o soror charissima, cur quid in isto homine habeas non declaras? ut vel interrogatus manifeste respondeat quid de resurrectione corporum sentiat, quid de sanctorum gloria in utraque stola et immortalitate cum Christo? Manifeste, inquit homo, coram hoc sacro conventu confiteor, quidquid de fide Catholica in ecclesiis praedicatur, quidquid de spei sacrae securitate asseritur, quidquid de charitatis efficacia praecellenti a doctoribus sacris astruitur, [Col. 0773B] sed nec discussionem de his fieri oportet, nisi virtutum mihi gratiam et efficaciam salutarem patrata frequentius iniquitas subtraxisset.

At vero, inquit fides, quidquid usque in hanc horam contra Dominum deliquisti, polliceris deinceps in fide recta, in spe firma, in charitate non ficta, et de praeteritis peccatis poenitentiam, et de futuris habere cautelam; polliceor, inquam, domina, nec aliud unquam me velle aut sensualitatis vigens appetitus, aut saeculi pertransiens luxus, aut diabolici faciet furoris incursus.

Quid igitur, inquit fides, judex bone, quid restat nisi ut liber hinc abeat, qui tam Christianas in praesentia tua promissiones inculcat? Jam enim indigere [Col. 0773C] non videtur advocato qui sic allegat pro se ipso, qui sic et peccatis renuntiat, et mandatis tuis inhaerere proponit. Superest igitur ut operi manuum tuarum porrigas dexteram, et principe hujus mundi ejecto, creaturae tuae tibi retineas solus imperium. Nec enim de facili relinquendus est Satanae filius adoptionis tuae, nec servus immisericorditer est repellendus, pro quo filium tradidisti. Assurgit fidei sacrae sic oranti sacer assidentium chorus, et ut a judice judicii dilationem, et reo veniam impetret, quam deposcit, non tam clamore vocali quam vultibus humiliter inclinatis reverenter implorant. Hic gloriosa mediatoris Dei et hominum mater eo efficacius intervenire credenda est, quo judicis familiarius throno participat, et ad dexteram majestatis in [Col. 0773D] excelsis sublimis coronata tripudiat et triumphat. Quid autem quod ei inde negare possit aut debeat? Si ipsi ubera quae lactaris ostendas; si sacrae infirmitatem infantiae, quam materna sedulitate supportavit et fovit, supplicando commemoret; si hanc ipsam peccatoribus occasionaliter attribuat dignitatem, quod virgo simul et mater est, unde et eorum specialiter debeat supportare miserias. Specialiter etiam hic pro peccatoribus interserit preces. Si quis sanctorum ab eo speciali fuerit honoratus obsequio, et inter alios cultu frequentiori et oratione ferventiori [Col. 0774A] praeventus. Licet enim sanctorum alii alios cultu frequentiori, meritis et praemiis antecellant, plurimum tamen majores deferre minoribus, et eos honore praevenire creduntur, ut minorum saepius intercessio largiatur hominibus quod sublimiorum gratia major et gloria postposuit impertiri. Quod quidem, nisi verum esset, nunquam B. apostolus et apostolorum princeps Petrus caecum illuminandum Chrodebertae virgini reliquisset; nam hoc in legenda ejusdem virginis plenius declaratur. Igitur flexus multiplicatis intercessoribus judex, et reo conferre veniam, et differre videtur sub hoc tenore sententiam: Vade, inquit, o homo, et ostende te sacerdoti tuo, medico detege vulnera tua, si vis a vulnerum sorde detergi. Alioquin non consequuntur vulnera [Col. 0774B] sanitatem, sed, ebulliente sanie magis ac magis in fetore suo, ad internecionem usque putrescunt. Confide, fili, remittuntur tibi peccata [88 1Kb] , si tamen et confusionem salutarem et poenitentiam amplecti desideras fructuosam; vade igitur, et amplius noli peccare, difficiliora pericula judicii subiturus, si terrore jam tremendae hujus discussionis abjecto pati malueris recidivum, et reverti tanquam canis ad vomitum [89 1Kb] . Nec longius te nunc sermonibus edocere, nec praeceptorum ordinem longiori expedit oratione revolvere. Habes Moysen et prophetas, imo habes apostolos et evangelistas, habes doctores et pastores in ministerium fidei missos: Qui hos audit, me audit [89* 1Kb] . Habes etiam verbum abbreviatum, si te [Col. 0774C] tamen brevitas gratiosa delectat. Habe charitatem, et fac quidquid vis.

Super haec omnia habes et gratiam meam, nisi gratiae desis, quae nisi eam turpiter, et quasi importunitate violenta repuleris, semper erit tibi in promptu tuos suppletura defectus, et salutares praestitura profectus. In his itaque hortor te vivere, ista meditari, sicque meditando et vivendo modicum adhuc semper exspectare, donec superveniat inexcusabilis tibi dies judicii, in qua non verbis, sed operibus allegabis, non cavillationibus argues, non dilatoriis exceptionibus ages, sed in momento, in ictu oculi [90 1Kb] de fructu manuum tuarum dabitur tibi, et prout in corpore gesseris bonum malumve recipies. Ea tibi dies eo certius timeatur, quo ventura [Col. 0774D] scitur incertius, semperque judex credatur esse in januis, de quo praecise provisum est quod veniet improvisus. Dies enim Domini sicut fur ita veniet [90* 1Kb] ; nescis an sero, an media nocte, an galli cantu, an mane [91 1Kb] ; judicis autem, tam improvisi toties citationem accipies, damna, pericula, infirmitates, hominum mortes, et caetera omnia providebis, quae temporalium dulcedinem multiplici felle amaritudinis interrumpunt, et mortiferas carnis illecebras multo sale conficiant, ne dulcescant.

[Col. 0775A] Haec omnia per praeambulos judicis nuntios esse perpende, omnesque peremptorias citationes existima; quae quidem tam frequentes tibi erunt, ut nec sollicitudinem tuam ulla tibi delectatio temporalis extorqueat, nec diligentiam tuam somnolentia damnosa corrumpat. Hoc fac et vives [91* 1Kb] . Alioquin cumulus tibi damnationis erit impetrata dilatio, quia quo in peccatis fuerit pertinacia longior, eo in tormentis erit afflictio major; nec tamen tibi si cecideris, resurgendi via praecluditur, quoniam usque septuagies septies dimittendi forma tradita infrustratur. Igitur, ut dictum est, impetrata dilatione judicii, reum judex libertati reddidit arbitrii, suspensa securi altius et sublimius elevata, ut fortius feriat, si continuata fuerit iniquitas; mirabilius [Col. 0775B] eripiat, si justitia eligatur et aequitas; coronet gloriosius, si perseverantiae longanimitas consequatur. Sic ergo ab imminentis periculo damnationis Ereptus homo dicat: Nisi quia Dominus adjuvit me, paulo minus habitasset in inferno anima mea [92 1Kb] . Sicut autem ab initio hujus opusculi praelibatum est [Col. 0776A] nobis in saeculo constitutis, quorum necessario sunt actus in tumultu, qui quia quotidie necesse habemus aut perire aut vincere, qui in medio laqueorum ambulamus, qui quocunque nos vertimus, insultantem cernimus inimicum; nobis, inquam, ut aestimo, non erit inutile, si discussionem hanc saepius aut mente volvamus, aut de nobis jam factam, aut praeteritam esse credamus, et ad actus singulos dilationis indeterminatae spatium nobis a judice attendamus indultum, et sub imminentis nos judicii semper periculo moveri, vivere et esse. Sic declinare a malo incipientes faciet timor, ac deinceps progredientes per Dei gratiam, et ut bonum faciamus faciet amor, donec in virum perfectum evadamus, in mensuram plenitudinis Christi. Deus [Col. 0776B] autem pacis, qui eduxit de mortuis pastorem magnum in sanguine testamenti aeterni Dominum nostrum Jesum Christum, aptet nos in omni bono, ut faciat in nobis quod placeat coram se, per Jesum Christum, cui est honor et gloria in saecula saeculorum. Amen.



FRAGMENTUM [(7) 1Kb]
[Col. 0775]

[Col. 0775C] . . . . . dicebat: Qui enim facit peccatum, servus est peccati [92* 1Kb] ; qui autem servus est, non omnino liber est. Unde et malum quod non vult illud facit, et bonum quod vult illud non facit [93 1Kb] . Ideo et Paulus abstractus, et illectus a concupiscentia sua dicebat: Carnalis ego homo, et venundatus sub peccato [93* 1Kb] . Iste carnalis homo non sapit nisi carnem. Unde et carnalibus desideriis se involvit, seque effundit ad omnem impetum voluptatis. Sed haec voluptas in nauseam convertetur, et cumulus deliciarum convertetur in cumulum tormentorum. Sicut Dominus de Babylone dicit: Quantum, inquit, exaltavit se in deliciis, tantum date ei tormenta et luctum [94 1Kb] . De animali dicit Apostolus: Animalis homo non percipit ea quae sunt Spiritus Dei. Stultitia enim [Col. 0775D] est illi, et non potest intelligere, quia spiritualiter examinatur. Spiritualis autem dijudicat omnia, et ipse a nemine dijudicatur [94* 1Kb] ; terrenus terram sapit, carnalis carnis desideria. Animalis autem in tenebris ambulat; scientiam viarum Dei stultitiam reputat; dicit bonum malum, et malum bonum, et ponit lucem tenebras, et tenebras lucem [95 1Kb] . Circa divinum officium piger est; exercitium spiritualis militiae odit, negligit et fastidit. Alii verbum aedificationis libenter audiunt; iste quia ex Deo non est, [Col. 0776C] verba Dei non audit [95* 1Kb] . Iste triplex homo quem assignavimus, terrenus, carnalis, animalis. Vetus noster homo simul crucifixus est, ait Apostolus: Vetus homo noster simul crucifixus est, ut destruatur corpus peccati, ut ultra non serviamus peccato [96 1Kb] . Crucifigatur terrenus in contemptu terrenorum, et voluntaria paupertate. Crucifigatur carnalis in cruce obedientiae, et exercitio disciplinae. Crucifigatur animalis in contritione cordis, et Christi dilectione. Si hunc Jebusaeum crucifigere, aut omnino delere non possumus; saltem eum sub tributo servire cogamus, in captivitatem redigentes omnem intellectum, in obsequium Christi. Castigo, inquit Apostolus, corpus meum, et in servitutem redigo [96* 1Kb] . Si hanc generationem, si hunc triplicem hominem in [Col. 0776D] servitutem redegerimus, non jam ex patre diabolo, jam non de mundo, sed ex Deo erimus, et ab auditione mala securi, verbum misericordiae, verbum gratiae, verbum gloriae audiemus: Venite, benedicti Patris mei, percipite regnum quod vobis paratum est ab origine mundi [97 1Kb] . Quod vobis praestare dignetur, qui cum Patre et Spiritu sancto vivit et regnat Deus, per omnia saecula saeculorum. Amen.



PETRI BLESENSIS OPUSCULA.




[Col. 0777]
DE TRANSFIGURATIONE DOMINI.

[Col. 0777A] Reverendo Patri suo ac domino FRENALDO, Dei gratia Atrebatensi episcopo, suus PETRUS Blesensis, salutem in vero salutari.

Magistri Sigerii frequens instantia et vestrae praeceptionis auctoritas me compellunt, de transfiguratione Domini aliquid, quod publice auditores aedificet et luceat in commune, conscribere. Verumtamen imperfectum meum sentiens, et me tantae imparem jussioni, onus mihi impositum libentissime declinarem, nisi me Dominica comminatio terreret: Maledictus qui abscondit frumenta in populis [97* 1Kb] . Ne ergo reputer servus nequam, si talentum mihi creditum vel involvam sudario, vel terrae infodiam [98 1Kb] , de exilitate mea ministrabo aliis, sicut parare voluit in dulcedine sua pauperi Deus. Spem [Col. 0777B] enim constitui mihi in eo, qui est spes nostra; in eo qui abscondit a sapientibus et prudentibus, quae revelat parvulis [98* 1Kb] ; in eo qui Petrum et Andraeam, et filios Zebedaei [99 1Kb] , Verbi Domini ministros, non de clamositate logicorum, non de urbanitate rhetorum, non de schola Justiniani, sed de simplici ruditate elegit, et tamen per eos operatus est salutem in medio terrae. Loquar ergo, quoniam, si tacuero, ut verbis Job [99* 1Kb] utar, os meum condemnabit me [100 1Kb] ; loqui enim teneor pacti vinculo, timore Domini, charitate fraterna. Utinam voluntaria oris mei beneplacita faciat Dominus, et fructificem in aliis, qui aut nullum aut rarum fructum facio. In memetipso acuuntur siquidem gladii cotis beneficio, [Col. 0777C] quae secare non potest. Et cum in canalibus virtus germinandi nativa convalescere non possit, transit tamen ad areolas per canales. Recipiatis igitur unius diei opusculum, nec requiratis in eo Ulpiani leporem, aut Tullii flores; capto siquidem, non lucrum famae, sed animae, mihique sufficit, si inter curialium sollicitudinum strepitum praecipitata hujus Opusculi festinatio, non dico laudem, sed veniam mereatur.

Doctor ille, qui docet hominem scientiam, in [Col. 0778A] quo sunt omnes sapientiae et scientiae thesauri absconditi [1 1Kb] , in schola evangelicae disciplinae nos instruit ad mores, accendit in charitate, erigit in spem et confirmat in fide, suo in primis exemplo nos admonens, secreta nostra illis specialiter committenda, quos certior devotionis affectio nobis ligat. Christus siquidem, quia in ore duorum aut trium testium stat omne verbum [2 1Kb] , de duodecim discipulis tres elegit, quibus gloriam transfigurationis suae secretius aperiret, Petrum, Jacobum et Joannem [3 1Kb] , quorum devotissima charitas sincerae dilectionis et familiaritatis privilegium merebatur, aliis enim carnalibus, et adhuc carnaliter sapientibus se tantum in forma passibilis carnis exhibebat; istis vero, qui jam in monte contemplationis spem resurrectionis [Col. 0778B] futurae, et gloriam beatae exspectationis conceperant, veritatem glorificatae carnis ostendit: talem se carnalibus eorum oculis offerens, qualem eum resurrecturum a mortuis jam spiritualibus oculis cognoscebant. Movet autem plerosque, qualiter in carne passibili et mortali glorificationis veritas potuerit apparere; et si in veritate glorificatio ibi fuerat, qualiter postmodum caro facta semel impassibilis potuerit morti et defectui subjacere. Nunquid Deus naturae humanae miseriam omnino deposuit: et, ut stolam gloriae ad tempus indueret, saccum nostrae captivitatis abjecit [4 1Kb] ? Absit ut homo, propter assumptionem alicujus honoris et gloriae, aliquando sit abjectus, qui semel per [Col. 0778C] gratiam est assumptus, semel assumpta a divinitate humanitas, nec divortium passa est, nec accepit libellum repudii, manet sacramentum illius benedicti connubii! Et quos Deus conjunxit, nulla postmodum honoris aut necessitatis occasio separavit.

Nemini ergo veniat in stuporem, nec scrupulum dubitationis importet haec mutatio dexterae Excelsi. Qui enim gloria sua divinitatis integra permanente nostrae mortalitatis miseriam in veritate gestabat, [Col. 0779A] ipse in sua carne mortali verae immortalitatis gloriam potuit exhibere. Et qui post resurrectionem in corpore glorificato vulnerum cicatrices ostendit, ipse eadem potestate resurrectionis gloriam in carne passibili demonstravit. In ipsa ergo glorificatione remanebat passibilis, qui inter nostrae mortalitatis defectus erat verissime immortalis. Haec est virga conversa in serpentem, quem cum expavisset Moyses, accepta cauda ejus, conversa est in virgam [5 1Kb] ; quia, cum terribilem divinae sapientiae gloria discipuli expavissent, serpens in virgam, id est divina quodammodo species revertitur in humanam. Hac siquidem visione Christus mirabiliter in his tribus discipulis novellae fidei rudimenta firmavit; qui enim adhuc dubitanter credebant Christum verum esse [Col. 0779B] hominem et verum Deum, nunc id ipsum visibili specie et fide oculata cognoscunt. Illud autem non est sub silentio transiliendum, quod futura corporis glorificatio in hac transfiguratione non totaliter, sed ex parte innotuit. Cum enim glorificatio corporis consistat in quatuor: in claritate, in agilitate, in subtilitate et in immortalitate, hic in solo claritate glorificatus apparuit; futuram vero corporum subtilitatem demonstravit, quando ad discipulos clausis januis intravit [6 1Kb] . Agilitatem vero, ubi super aquas siccis pedibus ambulavit [7 1Kb] . Et resplenduit facies ejus sicut sol, et vestimenta ejus sicut nix [8 1Kb] , ostendit in se fulgorem quem justis fuerat collaturus. Fulgebunt, inquit, justi, sicut sol in regno Patris mei [9 1Kb] . Quod equidem fiet, quando reformabit corpus humilitatis [Col. 0779C] nostrae, configuratum corpori claritatis suae [10 1Kb] .

Soli mundano comparat evangelista solem justitiae, quia in operibus naturae, nulla erat creatura cujus possit esse similitudo expressior ad Christum; qui splendore gloriae suae tanto differentius vincit solem et lunam, quanto gloriosius debet Creator excedere creaturam. Si enim thronus Christi soli comparatur, sicut loquitur Pater per Prophetam: Et thronus ejus sicut sol in conspectu meo [11 1Kb] ; quanto splendidior erit sole facies sedentis in throno? Hic est sol, de quo dicitur per prophetam: Non erit tibi amplius sol ad lucendum per diem, nec splendor lunae illuminabit te; sed Dominus Deus tuus erit tibi in lucem sempiternam [12 1Kb] ; super omnem pulchritudinem [Col. 0780A] et splendorem tuus splendor est, speciosus forma prae filiis hominum [13 1Kb] . Tu es enim, in quem aspicere angeli concupiscunt; qui ante luciferum genitus [14 1Kb] lucem habitas inaccessibilem [15 1Kb] in splendoribus sanctorum [16 1Kb] , splendor et figura substantiae Patris [17 1Kb] , et quidam candor vitae aeternae [18 1Kb] . Ideoque omnia ossa mea dicent: Domine, quis similis tui [19 1Kb] ? non est similis tui in diis, Domine, et non est secundum opera tua [20 1Kb] . Si ergo Lucifer ille, qui mane oriebatur [21 1Kb] non jam Lucifer, sed tenebrifer, gloriae tuae similitudinem usurpare praesumit, praecipitetur filius superbiae et cathedra pestilentiae subvertatur. Non est enim Deus sicut Dominus, et non est Deus sicut Deus noster [22 1Kb] . Christus Deus solus, non rapinam arbitratus est esse se aequalem Deo [23 1Kb] , altissimus Altissimi [Col. 0780B] Filius sedens non sub pedibus, sed a dextris; merito autem resplendet ut sol, qui in sole posuit tabernaculum suum [24 1Kb] , nec sine efficacia sacramenti in monte Thabor, qui interpretatur lumen veniens, glorificatur; lumen, quod parabatur ad revelationem gentium et gloriam plebis Israel [25 1Kb] ; qui olim illuminabat a montibus aeternis; qui hodie illuminat omnem hominem venientem in hunc mundum [26 1Kb] . Certe si haberent siderea corpora humani gratiam intellectus, nec tamen Christum Deum esse et hominem cognoscerent; erubesceret luna, quod tanto fulgori succumberet, et confuderetur sol, quia lucem ab humano corpore procedentem superare non posset. Et hoc est quod Isaiam in Spiritu sancto legimus [Col. 0780C] prophetasse: Erubescet, inquit, luna et confundetur sol, cum regnaverit Dominus in Sion, et in conspectu sanctorum suorum glorificatus fuerit [27 1Kb] . Vestimenta Christi fideles ejus sunt, qui et Christum induunt, et induuntur a Christo, sicut Apostolus dicit: Quotquot in Christo baptizati estis, Christum induistis [28 1Kb] . Isti a Christo per lavacrum regenerationis [29 1Kb] abluti super candorem nivium dealbabuntur, sicut Propheta dicit: Lavabis me, et super nivem dealbabor [30 1Kb] . Verumtamen, quia plerumque peccata in baptismo mortua recidivant, et renigrescit in nobis quod fuerat super nivem dealbatum, alia nobis indulgetur ablutio, secunda scilicet post naufragium tabula, id est poenitentiae medicina; sed et plerique ablutione ac negligenter utuntur [(8) 3Kb] , exspectantes [Col. 0781A] ut quidquid in eis squaloris aut rubiginis confessio non mundavit, igne purgatorio abluatur [(9) 6Kb] : O [Col. 0782A] insensati [31 1Kb] et caeci! si laverit Dominus sordes filiarum Sion in spiritu judicii et spiritu ardoris [(10) 9Kb] [32 1Kb] . Nonne [Col. 0783A] consultius vobis erat brevi cordis contritione et confessione purgari, quam illud incendium exspectare [(11) 4Kb] , licet non sit aeternum quidem, quod omnes [Col. 0784A] dolores vitae praesentis, omnes angustias nostrae sensualitatis excedit [(12) 1Kb] ?

Et ecce apparuerunt cum eo Moyses et Elias [33 1Kb] . [Col. 0785A] Cum Christus sit Dominus legis et prophetarum, merito cum eo apparere dicuntur propheta maximus, et nominatissimus legislator [34 1Kb] : uterque inhabitator gloriae Christi, uterque conscius secretorum Dei, uterque quadragenarius jejunator. Apparet ergo cum eo Elias severissimus, et Moyses mitissimus omnium habitantium in terra. Moyses opprobria et comminationes Judaici populi multoties cum patientia sustinuit, et ad tabernaculum quandoque, ut irruentem populum declinaret, aufugit. Ipse tamen, cum Dominus diceret: Dimitte me, ut irascatur furor meus contra eos et deleam eos, faciamque te in gentem magnam, respondit: Si dimittere velis, dimitte; sin autem, dele me de libro tuo [35 1Kb] . Ecce mansuetudo, quae omnis mansuetudinis modum et exuberantiam [Col. 0785B] benignitatis excedit. Elias e contrario propter nequitiam regis idololatrae, tribus annis et mensibus sex clausit coelum, et beneficium aquae pluvialis exclusit [36 1Kb] . Quadringentos prophetas Baal [Col. 0786A] cum aliis trecentis in torrente Cison occidit [37 1Kb] . Duos quinquagenarios cum centum viris coelestis ignis immissione consumpsit [38 1Kb] . Ecce manifesta et justa severitas. Apparent ergo cum eo, hinc misericors et mansuetus, hinc severus et justus [39 1Kb] .

Quia cum sit misericors et miserator Dominus [39 1Kb] , justus est et justitias dilexit [40 1Kb] . Universae enim viae Domini misericordia et veritas [41 1Kb] . Et notandum quod veniunt Moyses de inferis, Elias de coelis, Petrus, Jacobus et Joannes de terris, ut cui omne genu flectitur coelestium, terrestrium et infernorum [42 1Kb] , et testimonium suae glorificationis perhibeant coelestia, terrestria et inferna. Loquebatur autem, sicut alius evangelista [43 1Kb] commemorat, de excessu, id est de morte Christi, quae ideo excessus merito dici potest, [Col. 0786B] quia omne genus humilitatis excedit. Sane credendum est eos loqui cum Christo, quorum intentio, quorum gloria, quorum desiderium est cum Christo, qui non cognoscunt, qui non sapiunt, nis. [Col. 0787A] Christum. Haec est, inquit apostolus, vita aeterna, ut cognoscant te solum verum Deum, et quem misisti Jesum Christum [44 1Kb] .

Respondens autem Petrus, dixit ad Jesum, etc. [45 1Kb] Sicut desideria sanctorum cum Christo, et in Christo loquuntur, sic sancti suis desideriis quandoque respondent, putantes quasi verbum esset voti sui exprimens vehementiam, quae praecessit. Sic Maria Magdalena, dum Christum in sepulcro non invenit, dum anxia sollicitudine circumcurrit; dum in eo quaerendo totos affectus expendit: Si tu sustulisti eum, inquit, dic mihi [46 1Kb] . Eum, dicit, ac si aliquid praecessisset, ad quod pronominis significatio referretur. Sanctae enim animae amore Christi, et desiderio [Col. 0787B] patriae coelestis accensae, quodam beato errore desipiunt, suique prorsus immemores non ad verba quae praecesserunt, sed ad animi sui cogitata respondent. Domine, bonum est nos hic esse: si vis, faciamus hic tria tabernacula [47 1Kb] . Tria tabernacula postulat Petrus fieri Christo, Moysi et Eliae, sui prorsus immemor, tanquam a corpore peregrinans, et ad supernae visionis raptus delicias, nullam facit de suo, vel condiscipulorum suorum tabernaculo mentionem: cedebat ei ad votorum plenitudinem divinae contemplatio majestatis; invenerat enim locum quietis, secretum solitudinis, luminis serenum, habitaculum pacis, umbraculum ab aestu diei [48 1Kb] et absconsionem a turbine et pluvia [49 1Kb] . Quid est, Petre, quod facis? Vis ei facere tabernaculum in terris [Col. 0787C] qui habitat in coelis, qui in terris sic voluit conversari, ut capitis sui reclinatorium non haberet [50 1Kb] ? Recolebas, Petre, paradisum, felicitatis antiquae primitias, creationis humanae delicias, qualiter primus homo, concivis et socius angelorum stipatus et fulcitus floribus [51 1Kb] , gloria et honore coronatus [52 1Kb] nihil indigentiae, nihil molestiae sentiebat, ideoque ex desiderio dicebas ad Dominum: Domine, bonum est nos hic esse. Ad hujus gloriam visionis anxius anhelabat Propheta, qui liberos ad coelum exitus desiderans, vincula carnis, et hujus corporis carcerem lacrymabiliter causabatur, dicens: Educ, Domine, de carcere animam meam [53 1Kb] . Paulus etiam in tertio coelo thesaurum hujus beatae contemplationis invenerat, ideoque ejusdem desiderii tractus affectione [Col. 0787D] dicebat: Cupio dissolvi, et esse cum Christo [54 1Kb] . Et: Infelix ego homo, quis me liberabit de corpore mortis hujus [55 1Kb] ? Huc ascenderat Jacob, ideoque glorians et exsultans: Vidi, inquit, Dominum, et salva facta est anima mea [56 1Kb] . O felices, qui ad arcem hujus contemplationis meruerunt ascendere! O beata angelorum conditio, qui desideratissimam Christi faciem jugiter intuentur. Hi ad mensam divitis sedent, et pascuntur [Col. 0788A] in deliciis ex adipe frumenti [57 1Kb] . Nos autem, dum in corpore sumus, dum peregrinamur a Domino, non pascimur nisi quodam cortice et furfure sacramenti, apponitur nobis granum cum palea, id est sub fidei velamento veritas, et hoc est quod credimus prophetam praesensisse, cum dixit: Pulli asinorum qui operantur terram, mistum migma comedent [58 1Kb] , id est hordeum cum palea. Christus enim nobis ad solatium exspectationis Ecclesiae sacramenta proponit, ut sustentemur in eis, donec in sanctis suis gloriosus appareat. Tunc transibit spes in rem, imago in veritatem, memoria in praesentiam, tempus in aeternitatem, cortex furfureus in farinam: tunc satiabimur gloria vultus ejus. Satiabor, inquit Propheta, cum apparuerit gloria tua [59 1Kb] . [Col. 0788B] Et Apostolus: Cum autem Christus apparuerit vita nostra, tunc et nos cum ipso apparebimus in gloria [60 1Kb] .

Adhuc eo loquente ecce nubes lucida obumbravit eos [61 1Kb] . Sicut Apostolus commemorat, invisibilia Dei per ea quae facta sunt, intellecta conspiciuntur a creatura mundi [62 1Kb] . Unde, et si haec, quae in sacra transfiguratio ne visa sunt, diligenter attendantur, tota Trinitas adfuisse praesentialiter manifestissime cognoscetur. Cum enim Christus sit Deus de Deo, lumen de lumine, merito apparuit in lumine, juxta illud: Domine, in lumine tuo videbimus lumen [63 1Kb] . Spiritus vero sanctus in nube, qui olim filios Israel in columna nubis de Aegypto eduxit et eosdem baptizavit in nube et in mari [64 1Kb] ; sic Filius resplendet in luce, [Col. 0788C] Spiritus sanctus obumbrat in nube. Et ut totam Trinitatem adesse non dubites, Pater auditur in voce: Vox enim de coelo facta est: Hic est Filius meus dilectus, in quo mihi complacui; qui in Adam mihi displicui, ipsum audite [65 1Kb] . Hoc est verbum quo olim usus fuit Moyses, dicens: Prophetam suscitabit Deus de fratribus vestris: ipsum tanquam me audietis. Qui hunc non audierit, exterminabitur de populo suo [66 1Kb] . Verbum Moysi de Filio confirmatur a Patre, ut Scriptura concordet, et ut intelligant universi, hoc de Christo et non de alio Moysen praesensisse. Quod enim de eo scripsit Moyses, Christus aperit, ubi dicit: Si crederetis Moysi, crederetis et mihi; de me enim ille scripsit [67 1Kb] . Bene, Filius meus, non adoptionis, sed naturae; non temporaneus, sed aeternus; non aliunde, [Col. 0788D] sed consubstantialis, dilectus aeternaliter, et singulariter praedilectus, de quo per Prophetam: Ecce puer meus quem elegi, electus meus: complacuit sibi in eo anima mea [68 1Kb] ; merito vocatur dilectus qui prae omnibus est super omnia diligendus. Vere dilectus, de quo sponsa in Canticis: Ego dilecto meo, et dilectus meus mihi [69 1Kb] . Millia millium et centena millia [70 1Kb] cum dilecto. Et venio ad dilectum. Non est mirum, si [Col. 0789A] diligatur a Patre, qui Unigenitus est a Patre. Diligit Pater Filium [71 1Kb] , aeternus coaeternum, summus aequalem, diligens diligentem. Sicut enim Filius a Patre diligitur, sic et Patrem Christus diligit. Hoc est quod in Evangelio dicitur: Pater clarificat Filium; et idem clarificatur a Filio [72 1Kb] : ideoque mutuam inter Patrem et Filium clarificationem evangelica recenset historia, ne videretur Filius minor Patre, et ne claritatem suam credatur a se ipso, tanquam inglorius, non habere. Petit Filius clarificari claritate illa quam habuit, antequam mundus fieret. Nimirum non est claritas Filii claritate Patris posterior, qui sicut aequalis est Patri in substantia divinitatis, sic eidem coaeternus est in gloria claritatis.

Et ceciderunt discipuli in faciem suam, et timuerunt [Col. 0789B] valde [73 1Kb] . Si Petrus apostolorum princeps, si Jacobus et Joannes, qui erant fortissimae columnae Ecclesiae, non potuerunt sustinere divinae praesentiae majestatem, quid nos, miseri, faciemus in die illa tremendi judicii, ubi tanta futura est in judicio aequitas, in judice severitas, in majestate sublimitas, in ipsa vero facie terribilis et inaudita novitas, ut teste propheta: Non possit cogitari dies adventus ejus? Et homo est, inquit, et quis stabit ad videndum eum [74 1Kb] ? Quid putas fiet, cum ignis ille consumens [75 1Kb] , judex scilicet vivorum et mortuorum, veniet in illa suae divinitatis magnitudine, fortitudine, furore, veritate contra folium quod vento rapitur, ostensurus potentiam suam et stipulam siccam [Col. 0789C] persecuturus [76 1Kb] ? Timebunt angeli et archangeli; et quis nos ab aeternis timoribus liberabit? Turbor ergo a pusillanimitate spiritus et tempestate. Timeo ab ira potentis, a facie furoris, a fragore mundi, a conflagratione elementorum, a voce archangeli, a verbo aspero, a ventre inferi, a rugientibus praeparatis ad escam. Ne recorderis, Domine, iniquitatum mearum, nec appendas in statera peccata mea, quibus iram merui [77 1Kb] . Si iniquitates observaveris, Domine, Domine, quis sustinebit [78 1Kb] ? Quis, inquam, sustinebit calores ignium, algores nivium, pressuras catenarum prementium, stringentium, urentium et non consumentium? ubi sunt misericordiae tuae antiquae, Domine [79 1Kb] ? certe iniquitates meas considerans, et recogitans annos meos in amaritudine animae meae, in [Col. 0789D] desperationis foveam incidissem, nisi judex ille terribilis proprium haberet misereri semper et parcere. Scio enim quia non abscondet misericordiam suam in aeternum, nec obliviscetur misereri Deus, sed iratus misericordiae recordabitur. Miserebitur hominum Filius hominis. Cumque exarserit in brevi ira ejus, sicut ad perditos erit terribilis, sic erit in se sperantibus mansuetus. Liberabit ergo ab auditione mala timentes se, et erit misericordia ejus in sanctos ejus, et respectus ejus in electos illius. Ad [Col. 0790A] significantiam hujus rei, Christus post terribilem visionem ad discipulos benignus consolator accedit et dicit: Surgite et nolite timere. Levantes autem oculos suos neminem viderunt, nisi Jesum solum [80 1Kb] . Ab oculis apostolorum evanuerunt Moyses et Elias, et non viderunt, nisi solum Jesum, quia, evacuato velamine in legis figuris et prophetarum, in praemissis apparuit gratia evangelicae veritatis. In eo autem quod dicitur, levantes, notandum est quod quanto quis altius oculos suae considerationis attollit, tanto minus de natura divinae essentiae comprehendit. Accedit enim homo ad cor altum, et exaltabitur Deus [81 1Kb] . Ideoque David non ambulabat in magnis et in mirabilibus super se, sed humiliter sentiebat [82 1Kb] . Ideoque Paulus, ne scrutator majestatis opprimeretur [Col. 0790B] a gloria, cum Sapiens dicat: Altiora te ne quaesieris, et fortiora te ne scrutatus fueris [83 1Kb] , proponebat se nihil aliud scire, nisi Christum Jesum, et hunc crucifixum [84 1Kb] . Noluit enim secreta coelestia occultari. Unde ad tertium coelum raptus, se vidisse testatur quae non licet homini loqui [85 1Kb] . Hinc est quod Moyses a secreto Dei exiens faciem velat [86 1Kb] .

Et Jesus descendentibus illis de monte praecepit dicens: Nemini dixeritis visionem, donec Filius hominis a mortuis resurgat [87 1Kb] . Non est enim sanctum Dei dandum canibus, neque margaritae spargendae sunt porcis [88 1Kb] : quod quidem fieret, si ante fidei nostrae confirmationem, quam Christi resurrectio roboravit, aut minus consulte, aut minus tempestive Christi publicarentur arcana. Ex ipsa namque publicatione [Col. 0790C] vilescerent, atque novellas plantationes fidei, et nascentis Ecclesiae primitias impedirent, si gloriam Christi, quam viderant, praedicarent, quem in proximo visuri erant vilem et abjectum, et turpiter in cruce pendentem, ac auctoritati suae praedicationis plurimum detraherent, et infirmis scandalum generarent. Hujus ergo gloriosae memoriam visionis, fratres charissimi, devotissimo celebremus affectu. Si enim dies illa cum veneratione recolitur, in qua Christus descendens a dextris Dei Patris nobis apparuit inglorius et infirmus, credendum est diem illum cum honore et reverentia recolendum, in quo Christus in hac infirmitate nostra nobis apparuit gloriosus. Haec est enim dies in qua discipuli Christum [Col. 0790D] quasi Unigenitum a Patre, quasi regem in decore suo conspiciunt. Caeterum, cum diversae sint species visionum, ista praeferenda est universis. Cum enim quaedam fuerint ante gratiam, quaedam sub gratia, ista est in gloria. Cum quaedam fuerit in nocte, quaedam in die, ista est in luce: Vidi, dicit Ezechiel, in visione noctis [89 1Kb] . Paulus ad tertium coelum raptus; nox, inquit, praecessit, dies appropinquavit [90 1Kb] . Ecce visio noctis, ecce visio diei. In hac ergo visione praesenti, futurae certitudo resurrectionis exprimitur. [Col. 0791A] In hac nobis pignus et arrha proponitur illius beatissimae visionis, in qua est dies sine nocte, sine labore requies et gloria sine fine, quam nobis [Col. 0792A] misericorditer praeparare et praestare dignetur, qui cum Patre et Spiritu sancto regnat et dominatur Deus, per omnia saecula saeculorum. Amen.




[Col. 0791]
DE CONVERSIONE S. PAULI.

[Col. 0791A] Recolenda est cum exsultatione beati Pauli conversio, fratres charissimi. Si enim gaudium est angelis Dei super uno peccatore poenitentiam agente [91 1Kb] , et nos ei propensiore laetitia congratulari oportet in quo habemus doctrinae speculum, poenitentiae [Col. 0791B] formam, conversionis et conversationis exemplum: qui cum esset vas blasphemiae, vas contumeliae et irae, factus est vas honoris, vas electionis et gratiae. Blasphemus, inquit, fui, sed misericordiam consecutus sum [92 1Kb] . De lupo enim factus est agnus, de inimico domesticus, de persecutore filius, de tortore doctor, de perversore discipulus, de impugnatore defensor, de infidelissimo sanctissimus fidei praedicator. Vere magna et inenarrabilia sunt opera Dei [93 1Kb] , et miserationes ejus super omnia opera ejus [94 1Kb] . Saulus enim adhuc spirans minarum et caedis in discipulos Domini, a Christo in discipulum adoptatur [95 1Kb] , et qui ad subversionem Ecclesiae effrenata crudelitate spiritus anhelabat, firmissima Ecclesiae columna stabilitur. Pater namque [Col. 0791C] misericordiarum flagellat omnem filium quem recipit [96 1Kb] . Saulum flagellat, ut eum recipiat, excaecat ut illuminet, prosternit ut erigat, affligit ut sanet, debilitat ut confirmet. Saulus siquidem litteras crudelissimae legationis acceperat, ut si quos inveniret hujus viae viros ac mulieres, perduceret in Hierusalem. Verumtamen justus judex, qui humiliat omnem altitudinem extollentem se adversus scientiam Dei, qui non permittit suos tentari ultra id quod possunt, sed facit etiam cum tentatione proventum, ut possint sustinere [97 1Kb] , judicabit pro mansuetis terrae [98 1Kb] et salvos faciet p. v. ca.

Cum ergo iter faceret Saulus, contigit ut appropinquaret Damasco, et subito circumfulsit eum lux de coelo [99 1Kb] . Lux enim circumfulget exterius, ei qui [Col. 0791D] interioribus ignorantiae tenebris obducebatur. Et cadens in terram vocem audivit [100 1Kb] , quam dum in via peccatorum staret, audire non meruit. Non sufficit lux ad fidem et ideo auditus vocis adjungitur: [Col. 0792A] Fides enim ex auditu; auditus autem per verbum Dei [1 1Kb] . Saule, Saule, quid me persequeris? Qui in Evangelio ait: Quandiu uni ex minimis meis fecistis, mihi fecistis [2 1Kb] , injuriam suorum suam reputat. Nec in his verbis se morti aut persecutioni fatetur [Col. 0792B] obnoxium, cum sit immortalis et impassibilis, sed exprimitur affectio charitatis erga discipulos, quos cum prius dilexisset, in finem dilexit eos. Idem confirmatur Petri facto, qui cum Roma fugiens Salvatorem sibi occurrentem interrogasset: Domine, quo vadis? audivit: Vado Romam iterum crucifigi [(13) 1Kb] . Ubi exprimitur Christum quodammodo in eo crucifigendum, quem sibi adoptavit in membrum. Membris itaque suis compatiens Saulo in discipulos ejus debacchanti Christus irascitur; sed quia semper proprium habet misereri et parcere, iratus misericordiae recordatur [3 1Kb] . Unde et eum furiosum quasi retinet, ne in aeternae mortis praecipitium devolvatur, et recalcitrantem contra stimulum cohibet, ne pungatur.

[Col. 0792C] Durum est, inquit, tibi contra stimulum calcitrare. Et ille: Quis es, Domine? Ego, inquit, sum Jesus Nazarenus quem tu persequeris [4 1Kb] . Poterat expressisse quis esset, majestaticis et terribilibus verbis, ut diceret: Ego sum Deus ultionum Dominus [5 1Kb] , qui respicio terram, et facio eam tremere: tango montes et fumigant [6 1Kb] ; sed cum lenitate respondet, ut excitet ad spem et invitet ad fidem: Domine, subdit Saulus, quid me vis facere [7 1Kb] ? Ad vocem divinae animadversionis in persecutore humiliatur elatio, decrudescit in Saulo severitas, et effrenata rabies mansuescit in gratiam: succiditur oleaster, ut oliva fructifera plantetur in domo Domini, lupus mutatur in ovem, rhamnus in vitem, [Col. 0792D] herodius in columbam, sicarius in apostolum, blasphemus in sanctum, Saulus in Paulum; qui in Saulo mutat vitam, mutat et nomen, juxta verbum Isaiae [8 1Kb] : Et vocabit servos suos nomine alio. Vere conversio et mutatio haec dextrae Excelsi est [9 1Kb] . In [Col. 0793A] dextra Excelsi duo sunt, potestas et misericordia, sicut scriptum est: Duo haec audivi, quia potestas Dei est, et tibi, Domine, misericordia [10 1Kb] . Saulum potestas humiliat, misericordia levat; perversum potestas corripit et convertit, conversum misericordia consolatur, et erigit: potestas timorem incutit et tremorem, misericordia consolationem exhibet et exsultationem, ut Saulus pariter cum Propheta laetetur et timeat, et dicat ad Dominum: Laetetur cor meum, ut timeat nomen tuum [11 1Kb] . Sunt plerique qui, cum a Domino corripiuntur, more Pharaonis in sua pertinacia se obdurant et ad emendationem pia disciplinae flagella non sentiunt. De talibus conqueritur Dominus per Jeremiam dicens: Interfeci et disperdidi populum meum, et tamen [Col. 0793B] a viis suis non sunt reversi [12 1Kb] . Et alibi: Curavimus Babylonem, et non est sanata [13 1Kb] . Porro Saulus memoriter recolebat verbum Sapientiae, quae dicit: Esto consentiens adversario tuo, dum es cum illo in via, ne forte tradat te judici, et judex tortori [14 1Kb] , ideoque paternae animadversionis virga correptus ad obedientiam humiliter se exponit, et quasi satisfactioni se offerens voluntatem flagellantis inquirit: Domine, quid me vis facere? Surge, inquit, et ingredere civitatem, et ibi dicetur tibi, quid te oporteat facere [15 1Kb] . In via prostratus, in civitatem mittitur instruendus; vult enim benignissimus justitiae et misericordiae magister, ut blande et socialiter doceatur ab homine, quem sciebat divinae [Col. 0793C] vocis tonitru sustinere non posse. Sic inter Deum et populum Israel Moyses loquebatur. Dicebant enim: Loquere tu nobis, ne loquatur ad nos Dominus, et moriamur [16 1Kb] . Surrexit autem Saulus de terra, apertisque oculis nihil videbat [17 1Kb] . Circumfulserat eum lux de coelo, sed nondum ad plenum lux illa ei affulserat, quae illuminat omnem hominem venientem in hune mundum [18 1Kb] . Ad manus illum trahentes introduxerunt Damascum [19 1Kb] . Ad manus exterius trahebatur, quem Dominus a spurcitia hujus vitae trahebat interius, ut curreret in odorem unguentorum suorum [20 1Kb] ; nisi enim traheretur, non poterat ad eum venire, qui dicit: Nemo venit ad me, nisi Pater meus traxerit eum [21 1Kb] . O benignissima retributio Salvatoris; a Christo [Col. 0793D] trahitur in vitam, qui Christi discipulos trahebat in mortem. Firmissimum spei et fiduciae fundamentum nobis erexerat, confessio latronis in cruce, poenitentia peccatricis Magdalenae, devotio publicani, supplicatio Chananaeae, lacrymae Petri, sed cumulatius et plenius exuberantiam divinae miserationis attollit Sauli conversio, quae sic omnino vitam persecutoris mutat, ut postea non se in se, sed Christum vivere in se protestetur. Vivo, [Col. 0794A] inquit, ego, jam non ego; vivit vero in me Christus [22 1Kb] . Et erat ibi tribus diebus non videns, et non manducavit, neque bibit [23 1Kb] . Tribus diebus non vidit, cui parabatur lumen ad revelationem gentium [24 1Kb] . Triduo non comedit, cui parabatur panis vitae, et refectio angelorum.

Erat autem quidam discipulus Damasci, nomine Ananias, et dixit ad illum in visu Dominus: Anania. At ille ait: Ecce ego, Domine. Et Dominus ad eum: Surge et vade in vicum [25 1Kb] , etc. Vadit ad Saulum, ut caecum illuminet, ut vinctum solvat, ut reducat erroneum, ut reconciliet reum, ut consoletur afflictum, ut in fide confirmet infirmum, ut jejunum reficiat, ut baptismo mundet immundum. Porro Ananias secreto se abdebat, timens a facie persequentis. [Col. 0794B] Erat enim olla succensa ab aquilone, sed nihilominus erat virga vigilans [26 1Kb] , virga ferrea et confringens vas figuli [27 1Kb] , ut de luto indurato vas aureum conflaretur.

Respondit autem Ananias: Domine, audivi a multis de viro hoc quanta mala fecerit sanctis tuis in Jerusalem, etc. Dixit autem ad eum Dominus: Vade, quoniam vas electionis est mihi iste, ut portet nomen meum coram gentibus et regibus et filiis Israel. Ego enim ostendam illi quanta oporteat eum pro nomine meo pati [28 1Kb] . Testimonia tua, Domine, credibilia facto sunt nimis [29 1Kb] . Frequenter enim recenset Ecclesia pressuras Apostoli, qualiter diutissime fuerit in laboribus plurimis, in plagis supra modum, in mortibus frequenter, a Judaeis quinquies quadragenas una [Col. 0794C] minus acceperit, ter virgis caesus sit [30 1Kb] , etc. His et aliis modis in arena hujus mundi pugnans triumphum suum consummavit gladio suo, et sanguinem suum in nomine Jesu Christi Deo Patri sacrificium obtulit vespertinum. Hic est Benjamin adolescentulus in mentis excessu. Hic est Benjamin lupus rapax, mane comedens praedam, et vespere dividens spolia [31 1Kb] . Saulus ideo per Benjamin specialiter designatur, quia de tribu Benjamin duxit originem [32 1Kb] , sicut de se ipso perhibet dicens in Epistola ad Romanos [33 1Kb] : Et ego, inquit, Israelita, ex semine Abraham, de tribu Benjamin. Et sicut Benjamin inter filios Jacob fuit nativitate ultimus, ita Paulus inter Christi discipulos conversione et vocatione fuit novissimus [Col. 0794D] [34 1Kb] . Cumque alii super doctrina Christi per incrementum virtutum usque ad virilem statum animi profecissent, iste adhuc in fide novus et quasi adolescentulus erat. Unde et se abortivum inter caeteros vocat. Raptus autem usque ad tertium coelum in mentis excessu ineffabilia Dei contemplabatur arcana [35 1Kb] , moramque suae vocationis, et temporis dispendium, magnitudine revelationum et multiplicato praedicationis fructu redimit et compensat. Lupus [Col. 0795A] vero rapax mane comedens praedam vespere dividit spolia, dum in aetate primaeva quasi circa mane suae vitae gregem Dominicum persecutus in vespera suae conversionis ad Dominum spolia diabolo exempta dividit, atque diversa officia in Ecclesia Dei distribuens sponsam Christi varietatibus decoravit. Sequitur:

Et abiit Ananias, et introivit in domum, et imponens ei manus, dixit, etc. Et confestim ceciderunt ab oculis ejus tanquam squamae, et visum recepit [36 1Kb] . Hae sunt squamae Behemoth, de quibus in Job legitur [37 1Kb] , quia una uni conjungitur, nec spiraculum vitae incedit per eas. Hae sunt illecebrae saeculares et colligationes impietatis, quae per manus impositionem flatu Spiritus sancti dissolvuntur. Recepit itaque [Col. 0795B] visum, qui paulo ante ambulabat in tenebris; et pane coelesti reficitur daturus esurientibus panem vitae: insuper et divini sementem verbi dispersurus in gentes, et uberrimos fidei manipulos collecturus. Et surgens baptizatus est [38 1Kb] . Exsurgens de pulvere vanitatis et de luto peccati in aquis sanctificatis veterem exuit hominem, atque juxta verbum prophetae, Aethiops nigredinem suam, et pardus varietates [Col. 0796A] suas in baptismo deponit [39 1Kb] . Et continuo ingressus in synagogas, praedicabat Jesum, quoniam hic est Filius Dei [40 1Kb] . Digitus Dei, qui scripsit in cordibus hominum legem vitae, pigritare non novit, unde et super apostolos factus est repente de coelo sonus [41 1Kb] , et Saulus vas electionis continuo suavitatem odoris effudit. Saulus autem multo magis convalescebat et confundebat Judaeos qui habitabant Damasci, affirmans quoniam hic est Christus. De Filio Dei constanter affirmat quia hic est Christus, qui Jesum Dei Filium paulo ante pertinaciter abnegabat. Sic Dominus ex Basan convertit in profundum maris [42 1Kb] : sic suscitat de lapidibus filios Abrahae [43 1Kb] , mittitque crystallum suam sicut buccellas [44 1Kb] , dum dispersionis et infidelitatis frigore congelati et obdurati in pertinacia [Col. 0796B] sua non solum vocantur ad fidem, sed et fiunt ministri verbi Dei. Sic Paulum olim persecutorem non solum ad fidem Dominus vocat, sed apostolum et doctorem gentium facit ad dandam scientiam salutis plebi suae, et ad revelationem gloriae Domini nostri, cui est honor et gloria in saecula saeculorum. Amen.




[Col. 0795]
COMPENDIUM IN JOB. AD HENRICUM II ILLUSTRISSIMUM ANGLORUM REGEM.

[Col. 0795C] HENRICO Dei gratia Anglorum illustrissimo regi, duci Normanniae et Aquitaniae, et comiti Andegavensi, suus PETRUS Blesensis Bathoniensis archidiaconus in vero salutari salutem.

Gratias ago gratiae largitori, quia gratanter auditis quae aedificant ad salutem; dumque curialium sollicitudinum frixoria et intricatos negotiorum labyrinthos evaditis, libenter meditamini in lege Domini, et de diurnis laboribus in lectione sacrae paginae respiratis. Gloriosum siquidem est in principe, quotidianos actus suos, et ab eo incipere, et finire in eo qui est principium et finis [45 1Kb] ; qui est principium sine principio, et judicat fines terrae. Praecepistis mihi ut ad similitudinem illorum tractatuum, quos feceram de transfiguratione Domini et [Col. 0795D] de conversione beati Pauli, vitam sancti Job summatim, et sub quodam compendio delibarem, ea duntaxat interserens, quae ad patientiam et caeteras virtutes vos plenius informarent [46 1Kb] . Hoc sane existimo cordi vestro divinitus instillatum (cor enim regis in manu Dei est, et quocunque voluerit, vertit illud [47 1Kb] ) ut vitam sancti Job, et aliorum veterum Patrum libenter velitis deducere ante oculos [Col. 0796C] mentis vestrae, quatenus erudiri possitis in eis, secundum quod Dominus praecepit per Prophetam: Erudimini, qui judicatis terram [48 1Kb] . Exemplo siquidem talium confirmatur fides, spes erigitur, nutritur charitas, deprimitur superbia, humilitas custoditur, augetur devotio, et bene operandi desiderium excitatur. Hinc est, quod nomina filiorum Israel scribi fecit Dominus in rationali judicii, ut omnibus apparerent [49 1Kb] , et vitam atque conversationem sanctorum Patrum caeteri sibi traherent in consequentiam et exemplum. Opus itaque arduum, et sarcinam aggredior magnae molis: Non quod sufficientes simus, sicut dicit Apostolus, cogitare aliquid a nobis, quasi ex nobis; sed sufficientia nostra a Deo est [50 1Kb] , ab eo qui dicit: Aperi os tuum, et ego implebo [Col. 0796D] illud [51 1Kb] . Et iterum: Cum steteritis ante reges et praesides, nolite cogitare quid aut qualiter respondeatis; dabitur enim vobis in illa hora quid loquamini [52 1Kb] .

Incipiam ergo in ipsius benedicto nomine, qui est benedictus in saecula, magnificentiae vestrae supplicans humiliter et obnixe, ut exhortationem devotissimi servi vestri cum patientia sustinere velitis, [Col. 0797A] recolens quod cum Moyses esset princeps in populo Dei, consilium Jethro gratanter admisit [53 1Kb] ; Petrus apostolus apostolorum princeps Pauli correctionem non respuit [54 1Kb] ; Balaam asinae vocibus acquievit [55 1Kb] ; David rex et propheta Nathan minoris prophetae increpationem humiliter supportavit [56 1Kb] . Jesus etiam cum remansisset in Jerusalem, et diceret quia oportebat eum esse in his quae Patris sui erant, non acquiescentibus illi parentibus suis, secutus est eos Nazareth, rex servos, magister discipulos, Deus homines, Verbum Dei et sapientia fabrum et feminam, et erat subditus illis, sicut evangelica subjungit historia [57 1Kb] . Lectorem etiam rogo, ut hic elimati operis non requirat ornatum; jejunae siquidem et inurbanae orationis ruditatem, hinc angustia [Col. 0797B] temporis, hinc angustiae curiales excusant. Pro negotiis etiam Cantuariensis Ecclesiae ad tempus milito in castris et curiam sequor; ubi nec habeo corporis quietem, nec pacem animae, nec librorum copiam, nec spatium scribendi, nec studendi opportunitatem, nec expeditum animi judicium, nec plenam arbitrii libertatem. Opus itaque praesens ex his tantum conficio, quae ministrat in dulcedine sua pauperi Deus, et quae quandoque vel audivisse me recolo, vel legisse.



CAP. I. Vir erat in terra Hus, etc.

Tria hic ponuntur, simplex, rectus, et timens Deum. Et quia timor Dei in causa est quare declinemus a malo, ideo subjungitur, recedens a malo, [Col. 0797C] Scriptura testante, quae dicit: Qui timet Deum, faciet bona [58 1Kb] . Et iterum: Facientibus mala non est timor Dei ante oculos eorum [59 1Kb] . In tribus commendantur Job, in simplicitate, in rectitudine, in timore. Est autem simplicitas discreta et est simplicitas indiscreta; est simplicitas quae fatuitati cognata est, et est simplicitas quae in Evangelio commendatur: Estote, inquit, prudentes sicut serpentes, et simplices sicut columbae [60 1Kb] . Erat autem Job simplex per innocentiam, rectus ad justitiam, timidus ad cautelam: simplex ad se ipsum, rectus ad proximum, timens ad Deum. Non est aliquis rectus, si recte non dividat. Bene offerebat Cain, sed non recte dividebat [61 1Kb] ; imo pessime, Deo offerens hostias et fratrem persequens innocentem. [Col. 0797D] Non est rectus, qui linguam Deo, animam offert diabolo. Non est rectus, cujus caput supergressae sunt iniquitates ejus, et sicut onus grave gravatae sunt super eum [62 1Kb] . Non est rectus, quem avaritia contrahit, quem torquet ambitio, quem voluptas incurvat; rectus est autem, qui dat voci suae vocem virtutis, bene loquens et melius agens. Melior est enim vox operis quam vox oris. Merito ergo Job rectus erat, cujus verbis opera respondebant; merito rectus, quem non inflabat elatio, [Col. 0798A] quem non deprimebat iniquitas, quem adversitas non frangebat. Sequitur:

Et timens Deum. Non timebat eos qui occidunt corpus, et postea, sicut Evangelium dicit, non habent amplius quod faciant; sed timebat eum qui potest corpus occidere, et animam perdere in gehenna [63 1Kb] . Timebat, non serviliter propter poenam, sed filiali affectu propter gratiam. Quatuor timores in sacro eloquio distinguuntur: Mundanus, servilis, initialis, et filialis sive castus. Mundanus timor est, cum periculum mortis aut temporalium rerum dispendia formidamus; servilis est, cum timemus dolores aeternos et angustias gehennales; initialis est, cum quis incipit delectari in observantia mandatorum Dei, cum jam ea, quae duriora ipsi fuerunt [Col. 0798B] et austeriora, dulcescunt. De isto timore dicit Apostolus, quod charitas foras mittit timorem, quia timor in charitate non est [64 1Kb] . Filialis autem, sive castus timor est, cum uxor virum suum, quem super omnia diligit, veretur offendere, aut filius aliquid facere, quod displiceat in oculis amantissimi patris. Iste timor procedit non ex formidine, sed ex amore; iste timor, testimonio Prophetae, permanet in saeculum saeculi [65 1Kb] . Timebat itaque Job: Beatus homo qui timet Deum [66 1Kb] . Hoc in veritate frequenter expertus sum, nihil esse efficacius ad gratiam promerendam, retinendam, recuperandam, quam si inveniatur quis coram Deo omni tempore non alta sapere, sed timere. Idcirco Sapiens dicit: Beatus homo qui semper est pavidus [67 1Kb] . Erat itaque [Col. 0798C] Job, qui interpretatur dolens in terra Hus, quod interpretatur consilium; simplex, et rectus, et timens Deum; quia inter anxios dolores, et importabiles pressuras divino solatiabatur consilio, vincebatque hostem humani generis versutum, impium et superbum, in simplicitate, in justitia, in timore.

Natique sunt ei septem filii, etc. In numerositate filiorum, in possessionum multiplicitate, solet censeri felicitas hujus mundi. Verumtamen non est felicitas in hoc mundo; transit enim mundus, et concupiscentia ejus [68 1Kb] . Vidi omnia, quae sub sole sunt, dicit Sapiens, et omnia vanitas, et afflictio spiritus [69 1Kb] . Mundana haec omnia vilissima reputabat miles [Col. 0798D] iste fortissimus, cujus numerositas in prole, dilatatio in bonis temporalibus ideo recensetur, ut ostendatur, quantae fuerit constantiae, qui nec tot filiorum morte concuti, nec tot possessionum amissione potuit turbari. Sic examinat in fornace justitiae Deus aurum suum; sic probat in adversitatibus sanctum suum, ut eum provehat ad coronam, et tam principibus mundi, quam praelatis Ecclesiae, sit patientiae, constantiae et humilitatis exemplum. Infelix ego homo, quis dabit capiti meo aquam, et oculis meis fontem lacrymarum [70 1Kb] ? Hi enim, qui [Col. 0799A] constantiae beati Job imitatores esse debuerant et sequaces, mentes arundineas habent, omni flatui cedunt, omni spiritui credunt, omni circumferuntur vento, in judiciis favore liquescunt, in consilio pavore deficiunt, turbantur tristitia, avaritia contrahuntur, protrahuntur ambitione, inquietantur suspicionibus, curis exaestuant, tabescunt odio, mordentur invidia, ira ardent, honoribus tument, oculos habent ad munera, pupillo et viduae non intendunt, imo, quod longe gravius est, et quod sine miserabili gemitu explicare non possum, Christi opprobria, sputa, flagella, clavos, lanceam, crucem, mortem, haec omnia praelati in fornace avaritiae conflant, et pretium universitatis suis marsupiis includentes, patrimonium crucifixi, aut nepotibus erogant, [Col. 0799B] aut damnabiliter retinent, aut in usus extraordinarios dilapidant et profligant. Nonne considerant infelices, quod morituri sunt? nonne cogitant, quia requiret Dominus ab unoquoque suae villicationis rationem, aut sui principatus honorem? Propter hoc irritavit impius Deum; dixit enim in corde suo: Non requiret [71 1Kb] ; sed certe requiret exactissime usque ad novissimum quadrantem, et retribuet abundanter facientibus superbiam [72 1Kb] . Malos itaque male perdet, et vineam suam locabit aliis agricolis [73 1Kb] . Vae operariis vineae Domini Sabaoth, si cum sarmentis abscinduntur! Vae pastoribus, si numerantur in sinistra cum haedis! Vae piscatoribus, si cum malis piscibus ejiciuntur foras! Vae [Col. 0799C] cultoribus dominicae messis, si cum palea comburuntur! Isti sunt pastores, quibus Isaias improperat, dicens: Pastores erant, et intelligentiam ignorabant [74 1Kb] . Et Jeremias [75 1Kb] : Tenentes legem nescierunt me. In eo forsitan sunt pastores, quia se pascunt; quantum enim ad curam ovium pertinet, tonsores sunt potius quam pastores: lac et lanam quaerunt in oribus, non salutem. Sane in Levitico [76 1Kb] praecipitur, ut sacerdotes habeant in sacrificiis armum dextrum et separatum; ut operatio praelati non solum sancta sit, quod significatur per dexteram, sed exemplo sit praecipua et merito singularis, quatenus tantum praecellat subditos opere, quantum praeeminet dignitate. Agnoscat ergo unusquisque suae vocationis honorem; sciat, quia angelus Domini [Col. 0799D] exercituum est [77 1Kb] ; sciat, quia est sal terrae et lux mundi [78 1Kb] . Recordetur [79 1Kb] , inquam, praelatus, quos antecessores habuit, et quorum retinet dignitatem. Habet enim primatum Abel, patriarchatum Abrahae, gubernationem Noe, ordinem Melchisedech, dignitatem Aaron, auctoritatem Moysi, virtutem Samuelis, potestatem Petri, unctionem Christi. Ab omnibus istis accusandus et judicandus est apud Deum, qui injunctae sibi administrationis officium non exercet. Quid autem videtur de clericis, qui infinitas animas in cura suscipiunt, et de illarum [Col. 0800A] salute non curant? Plerique sunt qui, non dicam, animarum, de quibus respondere tenentur in die tremendi judicii, sed vix ecclesiarum suarum numerum cognoverunt: adjungunt ecclesiam ecclesiae, praebendam praebendae, domum domui, agrum agro. De talibus dicit Isaias [80 1Kb] : Vae qui conjungitis domum ad domum, et agrum agro copulatis usque ad terminum loci! Et Habacuc [81 1Kb] : Vae qui multiplicat non sua usquequaque, et aggravat contra se densum lutum! Clerici, qui nihil possidere debuerant, praesumunt omnia possidere: non laborant, non arant, non seminant, non aedificant, non navigant, neque pugnant [82 1Kb] ; et, ut verbo Psalmistae utamur: In labore hominum non sunt, et cum hominibus non flagellabuntur: ideoque tenuit eos superbia [Col. 0800B] [83 1Kb] . O infelices, utinam saperent et intelligerent, ac novissima providerent! Utinam miseri saperent quid portendat hoc verbum, et cum hominibus non flagellabuntur! Certe, qui cum hominibus temporaliter non flagellabuntur, aeterna sunt cum daemonibus flagella passuri. Monachi et canonici regulares, qui viam vitae arctioris, et sanctum otium elegerunt, simplices quidem sunt ut columbae [84 1Kb] , sed vultu, non actu; habitu, sed non affectu. Venient, inquit Dominus, ad vos in vestimentis ovium, intus autem sunt lupi rapaces [85 1Kb] . Non est hodie aliquod forum judiciale, aut venale, cui se viri religiosi non immisceant, et cui se importunissime non importent: mundum enim quadam simulatoria religione [Col. 0800C] fallentes, falluntur pessime, et mundo mortui negotiantur, et venantur quae mundi sunt. Quod si Ecclesia regnum Dei est, secundum quod legitur: Regnum Dei intra vos est [86 1Kb] , cum ipsi ecclesias, vel violentia, vel venalitate invadunt, secure infero, quod regnum Dei vim patitur, et violenti diripiunt illud [87 1Kb] . De regibus et principibus, qui rectitudinem et justitiam Job debuerant imitari, dicit Apostolus, quod non sine causa gladium portant [88 1Kb] , ad vindictam malefactorum, laudem vero bonorum; unde et constituti sunt patres orphanorum, viduarum judices, punitores excessuum, religionis advocati, Ecclesiae defensores. Audi, quid dicat Job [89 1Kb] : Pater eram pauperum, conterebam molas impii, et dentibus iniquis auferebam praedam: non negabam pauperibus [Col. 0800D] quod volebant, et petentium oculos exspectare non feci. Novissima clausula hujus verbi specialiter principes illos tangit, qui cum de facili possint pauperum negotia expedire, semper differunt, et exspectantium vota continua procrastinatione suspendunt. Ne dicas, dicit Salomon, vade, et cras revertere, et dabo tibi: cum statim possis dare [90 1Kb] ; quia, sicut magister meus elegantissime dicit [91 1Kb] :

Denigrat meritum dantis mera, factaque raptim
Munera plus laudis plusque favoris habent.
[Col. 0801A] Quodcunque potest manus tua, dicit Sapientia, instanter operare [92 1Kb] : nescimus enim quid ventura pariat dies. De morte quidem certissimi sumus, nihil tamen nobis est incertius hora mortis. Jam venimus ad canos et mortis praeambulos festinantis accepimus. Sic enim Apostolus dicit ad Hebraeos [93 1Kb] : Quod antiquatur et senescit, prope interitum est. Incerti enim sumus, qua hora Dominus venturus sit; quia sicut fur, ita in nocte veniet; cum enim dixerint, pax et securitas, tunc repentinus eis superveniet interitus, et sicut dolor in utero habenti, et non effugient [94 1Kb] ; quia juxta Salomonem: Prosperitas stultorum perdet eos [95 1Kb] . Hinc est quod Apostolus ad Timotheum scribens ait: Divitibus hujus saeculi praecipe non superbe sapere, nec sperare in incerto [Col. 0801B] divitiarum [96 1Kb] . Vere in incerto; dicit enim Psalmus: Dormierunt somnum suum, et nihil invenerunt omnes viri divitiarum in manibus suis [97 1Kb] . Sequitur:

Et ibant filii ejus, et faciebant convivia, etc. Cum pro divisione haereditariae sortis frequenter soleat esse zelus et aemulatio inter fratres, patet prudentia Job, qui sic vitam instituerat filiorum, ut se mutua charitate diligerent, et sese ad amica convivia per vicissitudines invitarent. Bonum siquidem est et jucundum habitare fratres in unum [98 1Kb] . Quia quanto gratior est in conspectu Dei et hominum amor fraternus, tanto enormius est, si inter eos dissensiones et schismata nutriantur. Propter hoc dicit Apostolus: Obsecro vos, fratres, per nomen Domini nostri Jesu Christi, ut id ipsum sentiatis, [Col. 0801C] et non sint in vobis schismata [99 1Kb] . Erat itaque plena concordia inter filios et filias ad patrem, ut secundum Apostolum servarent invicem unitatem spiritus in vinculo pacis [100 1Kb] . Si enim a patre filii dissentirent, jam non esset inter eos charitas, quia non observarent patri debitam charitatem. Avelle a sole solis radium, et non lucet; praecide rivum a fonte, et arescit; abscinde ramum ab arbore, et siccatur; et membrum a corpore, et putrescit. Separa filium a devotione paterna, et jam non est filius, sed frater et collega illorum, quibus dicitur: Vos ex patre diabolo estis [1 1Kb] . In principio Isaiae legitur: Filios enutrivi et exaltavi: ipsi autem spreverunt me [2 1Kb] . Ultimum autem verbum ejusdem prophetae est: Vermis eorum non morietur, et ignis [Col. 0801D] eorum non exstinguetur [3 1Kb] . In Veteri Testamento [4 1Kb] praecipiebatur agnus paschalis comedi in una domo, ut inhabitantibus consonantia morum et affectuum notaretur identitas, sicut scriptum est: Qui inhabitare facit unius moris in domo [5 1Kb] . Id ipsum itaque beato Job ad aliarum virtutum cumulum accedebat, quod filios suos nutrierat in amore, et vagos adolescentiae motus sub censura cohibuerat disciplinae. Heli enim, licet in aliis justus esset, ideo visus est reprobatus a Domino sellaque in qua sedebat [Col. 0802A] eversa, collo fracto, cecidit, quia filios non correxit. Dilexisti, dicit ei Dominus, magis filios tuos quam me [6 1Kb] . Periit igitur, quia circa filiorum correctionem negligens fuit. Uxor etiam ejus abortiendo mortua est, et filii ejus Ophni et Phinees sunt occisi. Caveant patres spirituales, qui in cathedris sedent, ne ob negligentiam ipsorum sui filii occidantur, ne destruatur Ecclesia, ne in ipsorum confusionem et perniciem cathedrae subvertantur.

Cumque in orbem transissent dies, etc. Septem erant filli Job; ideoque septem conviviis usi sunt, et sic septem diebus expletis, mittebat Job, et sanctificabat eos. Septenarius statum praesentis vitae significat, quia septem dierum curriculis volvitur [Col. 0802B] et distinguitur praesens tempus. Septem itaque diebus elapsis, Job filios suos sanctificabat, quia post vitae praesentis excursum vocem illam sanctificatio nis et gratiae exspectamus, qua dicit Dominus filiis suis: Venite, benedicti Patris mei, percipite regnum, quod vobis paratum est ab origine mundi [7 1Kb] .

Consurgensque diluculo offerebat, etc. Ne forte, dicit, temerarium enim esset, de corde alieno proferre sententiam. Homo namque videt in facie; de cordibus autem judicat, cui omne cor patet, qui solus scrutatur corda et renes [8 1Kb] . Propterea dicit Apostolus: Pro minimo est mihi, ut ab homine judicer, aut ab humano die [9 1Kb] . Offerebat Job filiis suis [Col. 0802C] holocausta per singulos, timens, ne in conviviis suis Domino detraxissent. Solet siquidem oriri ex comessatione garrulitas. Nisi enim gulae deditos, dicit Gregorius [10 1Kb] , raperet immoderata loquacitas, dives ille, qui epulabatur splendide, gravius non arderet in lingua, dicens: Pater Abraham, miserere mei, et mitte Lazarum, ut intingat extremum digiti sui in aquam, et refrigeret linguam meam, quia crucior in hac flamma [11 1Kb] . Lingua siquidem membrum modicum est et mobile, caeteraque membra quandoque multiplici malignitate contaminat. Est enim lingua dissoluta, lingua impudica, lingua magniloqua. Lingua dissoluta est in sermonibus otiosis, impudica in ignominiae verbis, magniloqua in superbia et abusione. Prima scurrilitati, [Col. 0802D] secunda lasciviae, tertia arrogantiae famulatur. Et quid est detestabilius lingua illa regis Babylonis, qua dicebat: Nonne haec est Babylon magna, quam ego aedificavi in domum regni mei, et fortitudine mea, et in gloria decoris mei [12 1Kb] ? Propter hoc in bruti animalis dejectionem humiliari meruit principis illius praesumptuosa elatio. Homo enim cum in honore esset, non intellexit, ideoque comparatus est jumentis insipientibus, et similis factus est illis [13 1Kb] . Certe si boves et asini loquerentur, possent [Col. 0803A] dicere: Ecce Nabuchodonosor factus est quasi unus ex nobis [14 1Kb] . Verebatur itaque Job, ne linguae lubricum filios traheret ad peccatum, ut in cordibus suis benedicerent, id est maledicerent Domino. In corde suo maledicit, qui bona opera non recta intentione facit. In corde suo Deo maledicit, qui quod a Deo habet, sibi et non Deo ascribit. Putridissime pulvis, et vento pulveris dispergende, quid habes a te unde possis aut debeas gloriari? Qui gloriatur in Domino glorietur [15 1Kb] . Si ex aliqua parte tibi usurpas gloriam, fur es: eam enim Deo subripis et furaris. Si osculatus sum manum meam, dicit Job [16 1Kb] , quod est summa iniquitas et abnegatio in Deum. Manum suam osculari, est de suis operibus gloriari. Ad eum ergo solum gloria referatur, [Col. 0803B] qui solus est gloriosus in saecula [17 1Kb] . Non nobis, Domine, non nobis, sed nomini tuo da gloriam [18 1Kb] . Solus habeas gloriam, qui solus pugnasti, solus in patibulo triumphasti. Torcular, inquit, calcavi solus, et de gentibus non est vir mecum [19 1Kb] . Da nobis, Domine, pacem, et sufficit nobis; loquere, Domine, pacem in plebem tuam [20 1Kb] , et fiat pax in virtute tua [21 1Kb] . Scimus enim, quod prudentissime distinguebat angelus, cum dicebat: Gloria in excelsis Deo, et in terra pax hominibus bonae voluntatis [22 1Kb] . Offerebat itaque Job holocausta pro filiis. Sciebat enim quod ex comessatione frequenter surgit ebrietas, et ex ebrietate temeritas. Comessatio turbat animae statum, ebrietas [Col. 0803C] confundit rationis judicium, temeritas praecipitat in reatum. Ideoque Apostolus [23 1Kb] comessationes et ebrietates multipliciter interdicit. Quorum enim deus venter est, et gloria in confusionem [24 1Kb] . Esca ventri, dicit Apostolus, et venter escis; Deus autem hunc et has destruet [25 1Kb] . Legitur [26 1Kb] , quod Nabuzardan princeps militiae destruxit muros Jerusalem, quia plerumque evenit, ut vitium gulae merita eorum destruat, qui viam religionis, et sanctae pacis propositum elegerunt. Illud prae caeteris mihi materiam doloris importat, quod hodie viri religiosi, et sancti ordinis professores de ferculorum numerositate contendunt. Si invenit religiosus circa se, aut pulsum velocem, aut urinam intensam, aut hebetem appetitum, consulit medicos, [Col. 0803D] examinat species, electuaria facit, nullis utitur salsamentis, quae non sunt condita ex cynamomo et gariophyllo, et nuce muscata. O quam odiosum est in homine, quod qui semper de hierarchia [Col. 0804A] coelesti debuerat loqui, de hiera picra, et hiera Logadii [(13*) 33Kb] disputare discit. Religiosus talis discipulus potius est Epicuri quam Christi. Hoc capiti, inquit [27 1Kb] , hoc oculis, hoc stomacho, hoc hepati nocet. Butyrum convertibilis est naturae, cerevisia ventos facit, caules melancholici sunt, porri choleram accendunt, pisa guttam generant, faba constipat, lentes excaecant, caseus universaliter est pessimus. Diu ad orationem stare nervos debilitat, jejunare cerebrum turbat, vigilare desiccat. Nunquid inveniuntur istae differentiae in Evangelio, aut prophetis? certe non habet hoc institutio B. Benedicti; sed miseris hoc revelat caro et sanguis. Haec de commessationibus. De ebrietate vero, quae est comessationis portio et sequela, illud [Col. 0804B] succincta brevitate perstringo, quia sicut Adam gulae, sic et Noe et Loth ebrietati subjacuit. Certe, dicit Ambrosius [28 1Kb] , nunquam fuisset servitus, si ebrietas non fuisset. Quid autem dicemus de illis perditae mentis hominibus, qui potando decertant, qui plus bibere victoriam esse arbritantur? qui tunc amplius bibunt, cum minus sitiunt? qui felices se reputant, cum aut se, aut socios vident lingua titubare et pedibus, qui tunc hominem detestantur, qui ebrietati non studet, et si ebrii non fuerint, dormire non possunt? Audiant quid dicat Dominus per organum sancti Spiritus Isaiam: Vae qui potentes estis ad bibendum, et fortes ad miscendam ebrietatem [29 1Kb] . Salomon ebrietatis incommoda [Col. 0804C] succincta et urbana brevitate concludit dicens: Cui vae, cujus patri vae, cui vulnera, cui rixae, cui suffossio oculorum, nonne his qui morentur in vino et student calicibus epotandis [30 1Kb] ? Sequitur:

Sic faciebat Job cunctis diebus. In quo perseverantia boni operis designatur. Perseverantia hoc praerogativae habet, quia cum omnes virtutes currant ad bravium, sola perseverantia coronatur: Multum siquidem valet deprecatio justi assidua [31 1Kb] : quod in oratione Moysi manifestissime liquet. Dum enim oraret, dum manus erigeret, vincebat populus Dei; dum autem dimittebat manus, aut ab oratione cessabat, Amalech praevalebat [32 1Kb] . Ideoque Job cunctis diebus offerebat holocausta pro filiis, quia se in quotidianis conviviis peccandi materia [Col. 0804D] ingerebat, oportebatque continuum esse remedium, ubi continua erat occasio et pronitas ad peccandum.

Quadam autem die cum venissent filii Dei, ut assisterent coram Domino, adfuit inter eos etiam et [Col. 0805A] Satan. Multae sunt curiae, et aliquis Satan semper invenitur in singulis. Est autem, qui est accusator fratrum et bonorum depravator, occultus omnium adversarius et quasi anguis inter anguillas, legationes frequentius injunguntur, et forte quod sibi ascribitur ad gloriam, Dei judicio ei imponitur ad laborem. Mittuntur quandoque a Domino boni angeli, missi in ministerium propter eos, qui haereditatem capiunt salutis [33 1Kb] . Mittuntur etiam mali angeli ad vexationem malorum, ut fiant, sicut Propheta dicit: immissiones per angelos malos [34 1Kb] . Mittuntur et ad probationem bonorum, ad virtutis exercitium, ad augmentum gratiae in eis, et ad gloriae incrementum. Qua vero fronte, qua audacia praesumit ille filius superbiae, ille angelus apostata [Col. 0805B] inter Dei filios apparere?

Sed quia per superbiam cecidit, superbiendo ascendit. Superbia, inquit, eorum qui te oderunt, ascendit semper [35 1Kb] . Superbia enim natione coelestis est, in coelo concepit dolorem et peperit iniquitatem, atque illuc libentius tendit, unde cecidit. Ideo nec apparet Satan inter angelos Dei, ut videat vultum ejus, in quem angeli concupiscunt, cujus faciem angeli semper vident [36 1Kb] , quia homo Deum non videbit, et vivet [37 1Kb] . Ablatus est peccator, ne videat gloriam Dei; apparet ergo Satan coram Domino, ut videatur ab eo, quem videre non potest: sicut caecus, qui in radio solis est, et beneficio solis non utitur, et hoc solum videre permittitur, [Col. 0805C] quod sibi reputat ad tormentum; torquetur enim invidia, immoritur angelorum felicitati, et prosperitate fidelium intabescit, juxta illud: Peccator videbit et irascetur, dentibus suis fremet et tabescet [38 1Kb] .

Cui dixit Dominus: Unde venis, Satan? Quaerit autem Dominus a Satan, quasi ignorans unde veniat; quia sicut dicitur: Justus videtur nescire mentiri, eo quod mentiri non vult, et mendacium non attentat: sicut Dominus novit viam justorum, et viam peccatoris ignorat [39 1Kb] .

Qui respondens ait, etc. Bene dicit, circuivi: impii enim in circuitu ambulant [40 1Kb] . Adversarius siquidem noster, quasi leo rugiens, circuit quaerens quem devoret [41 1Kb] , eosque libentius devorare attentat, quos [Col. 0805D] vitae sanctioris agnovit, quia scriptum est: Cibus ejus electus [42 1Kb] .

Dixitque Dominus ad eum: Nunquid, etc. A commendatione justi incipit: Non enim qui se ipsum commendat, ille probatus est, sed quem Deus commendat [43 1Kb] ; illasque virtutes ei proponit, quas amplius habebat exosas, ut inimicum vehementius torqueat et provocet ad tentandum. Vult enim Dominus servos suos fortiter tentari, ut faciat etiam cum tentatione proventum [44 1Kb] . Gaudet princeps militiae, si militem suum cum forti adversario strenue pugnantem [Col. 0806A] aspexerit. Exsultat Christus cum martyrem suum videt nunc flagellari, nunc extendi in eculeo, nunc ferreis laniari unguibus, nunc sagittis exponi, nunc membris truncari, nunc ignibus superponi. Stat martyr afflictus quidem, sed invictus, vidensque sanguinem suum ex diversis partibus corporis ebullire, non sua, sed Redemptoris vulnera attendit. Inter anxietates ergo acerrimas tripudians et triumphans, dolores corporis lacerati non sentit, quia peregrinatur a corpore. Non facit hoc stupor, sed amor; nec deest dolor, sed pro Christo contemnitur. Sic Dominus et possessiones, et personam servi sui Job malitiae tentatoris exponit, ut per interiora et exteriora afflictus, munitus tamen a Domino a dextris et a sinistris, et crescat [Col. 0806B] in gratiam, et proficiat ad coronam.

Cui respondens Satan, ait: Nunquid frustra, etc. Quia in viro sancto Satan mala quae accuset, non invenit, bona convertit in malum falso, et malitiose vitium ingratitudinis ei volens inferre, quem aliter non poterat depravare; quasi diceret: Nec te timet, tanquam ingratus; nec est quare te timeat, quia vallasti eum, et domum ejus, omnemque in eo timorem, ac reverentiae materiam abscidisti. Sciebat enim adversarius, vitium ingratitudinis esse, per quod homo Deo poterat amplius displicere [45 1Kb] . Ingratitudo enim est ventus urens, siccans fontem pietatis, rorem misericordiae, fluenta gratiae. Ingratitudo est dispersio virtutum, beneficiorum proditio, et inanitio meritorum. Homo [Col. 0806C] siquidem ante passionem Christi ingratitudinis morbo laborabat; dicebat enim homo creatus, sed nondum redemptus; non amplius teneor Deo, quam caeterae creaturae. Dixit enim, et factus sum: non plus in me, quam in aliquo brutorum animalium laboravit. Sumebat itaque humana impietas occasionem ingratitudinis de materia gratiarum. Sed obstructum est hodie os loquentium iniqua, et ideo non est ingratitudini locus. Plus enim Deus in sola redemptione hominis, quam in tota mundi fabrica laboravit. Factus est namque de Domino servus, de divite pauper, de immortali mortalis, de Verbo caro, de Filio Dei filius hominis. Sustinuit autem opprobria exprobrantium, passus est [Col. 0806D] insidiatores in factis, contradictores in verbis, illusores in angustiis, necessitates carnis, horrorem mortis, ignominiam crucis. Illud, amantissime princeps, excellentiam vestram rogo, et rogando consulo, ut jugiter habeatis in mente, quanta fecerit Dominus vobis. De comite in ducem, de duce in regem vos extulit. Postmodum vi reges multos et maximos cum eorum provinciis vestrae dominationi subjecit. Et quia sunt miserationes ejus super omnia opera ejus [46 1Kb] , singulis diebus laudes, quaeso, proprias et speciales gratias Altissimo referatis, de [Col. 0807A] misericordia, quam vobis in vestrorum dissensione filiorum exhibuit. Recesserat a vobis caro vestra, viscera vestra erant avulsa a vobis. Omnes circumjacentes, principes et populi, omnesque vestrates fere in vestrum anhelabant exitium; erantque, sicut dicit propheta: Inimici hominis domestici ejus [47 1Kb] . Verum humiliavit eos, qui est ante saecula, deditque hostes vestros in manibus vestris, ad alligandos principes eorum in compedibus, et nobiles eorum in manicis ferreis [48 1Kb] . Ipse etiam corda filiorum convertit ad patrem [49 1Kb] , eosque ad eam subjectionem et humilitatem vestris pedibus inclinavit, ut jam non dubitent universos pro vobis subire labores, et pro vestro honore offerre se morti. Non ergo hoc vobis ascribatis, sed Domino; nec Judaicum illud [Col. 0807B] opprobrium notetur in vobis: Non fuerunt, inquit, memores beneficiorum ejus, et mirabilium ejus, quae ostendit eis [50 1Kb] . Absit ab ore et corde vestro illa pestifera sententia, et in auribus Altissimi odiosa: Manus nostra excelsa, et non Dominus fecit haec omnia [51 1Kb] . Audite quid Sapiens dicat: Quanto major es, humilia te in omnibus. [52 1Kb] Et Apostolus: Humiliamini sub potenti manu [53 1Kb] Dei, sub eo, per quem reges regnant [54 1Kb] quem nosse, vivere, cui servire, regnare est; sine cujus gratia, nec princeps honorem, nec populus habet pacem, nec quietem religio, nec Ecclesia libertatem.

Tange, inquit, cuncta quae possidet, etc. Facies Domini, misericordia ejus est. Ostende, inquit Psalmista, faciem tuam, Domine, et salvi erimus [55 1Kb] . Et [Col. 0807C] alibi: De vultu tuo, Domine, judicium meum prodeat [56 1Kb] . Item: Vultum tuum, Domine, requiram [57 1Kb] . Deo itaque in faciem maledicit, qui gratiam ejus, quam in prosperitate servaverat, in rerum temporalium subtractione, aut in corporis afflictione contemnit.

Dixit ergo Dominus ad Satan: Ecce universa, etc. Non favore, aut prece diaboli inclinatur Dominus, ut ipsius tentationi servum suum velit exponere, sed servi sui utilitati prospicit et honori, mittens militem suum ad praelium, quem novit reportaturum de praelio gloriam et triumphum. Justissimum quidem judicium Dei est, ut ille humilium pessimus malleator, dum justos premit inter malleum et incudem, fabricet eis coronas perpetuas, et qui omnes [Col. 0807D] attentat vincere, vincatur ab omnibus: et quod sanctis multiplicatur ad gloriam, ei ad ignominiam et confusionem multiplicius convertatur. Tantum, inquit, in eum ne extendas manum tuam. Possessiones Job inimico exponit, corpus protegit Deus, corpus tamen postmodum traditurus, ex altissima [Col. 0808A] dispensatione hoc faciens. Sciebat enim, quod fortius uni tentationi resisteret, quam duabus; et quod ex victoria primae pugnae, animus Job ad alterius tentationis tolerantiam constantius firmaretur. Non enim, sicut dicit Apostolus, permittit Deus suos tentari supra id quod possunt, sed facit etiam cum tentatione proventum, ut possint sustinere [58 1Kb] . Tollitque Dominus virgam peccatorum desuper sortem justorum, ut non extendant justi ad iniquitatem manus suas [59 1Kb] .

Egressusque est Satan a facie Domini. Vere egressus est, qui in veritate non stetit [60 1Kb] , qui in superbia sua corruit, qui in gratia non permansit.

Cum autem quadam die filii et filiae ejus, etc. Opportunissimum tentationis tempus elegit, cum scilicet [Col. 0808B] filios Job comedentes et bibentes invenit. Adhuc, inquit, escae eorum erant in ore ipsorum, et ira Dei ascendit super eos [61 1Kb] . Quia commessationes sine peccato vix esse possunt, comessationibus libenter se ingerit inimicus: orationem vero et jejunium semper odit, quia genus est etiam daemoniorum, quod non nisi oratione et jejunio expellitur [62 1Kb] . Et notandum quod non cibum sumere, sed in cibo delectari peccatum est. Quandoque enim aliquis non minus gulosus est in vilissimis cibis quam alius in epulis delicatis. Legitur Jonathas peccasse in gustu mellis [63 1Kb] , Esau in edulio lentis [64 1Kb] , Sodomitae in saturitate panis [65 1Kb] . Ergo, teste Hieronymo [66 1Kb] , non cibus, sed appetitus in culpa est. Considerantur autem [Col. 0808C] in cibo sumendo tria, tempus, modus et qualitas. Tempus, ut non praeveniatur hora; modus, ut sumatur cibus cum moderatione inculpata; qualitas, ut non sint cibi nimium exquisiti, aut nimium sumptuosi. Comedere post saturitatem est superfluum, ante esuriem otiosum, in esurie licitum, post esuriem meritorium. Certe non credo in homine incolumi jejunium alicujus esse meriti, quod esuries non praecedit [(14) 1Kb] . Jejunare, et jejunio non affligi, non habet vim, aut meritum jejunandi. Si instant apostolorum vigiliae, aut alia tempora, quae necessitatem jejunandi indicant, praecedenti die implemus et ingurgitamus nos varietatibus ferculorum, atque in fraudem futuri jejunii tantum nostris ventribus inculcamus, quo sufficienter possit sustentari triduo [Col. 0808D] sobrius dispensator. Non est hoc, dicit Dominus per prophetam, jejunium, quod elegi [67 1Kb] . Sunt enim jejunia, quae reprobavit Deus, et sunt jejunia, quae elegit. Jejunant alia propter naturae impotentiam, alii propter avaritiam, alii ad apparentiam, alii ad vitam aeternam, alii ad corporis sanitatem. [Col. 0809A] Jejunat aegrotus ut convalescat, hypocrita ut appareat, fastiditus ut appetat, avarus ut parcat. In omnibus intentio tua operi tuo nomen imponit, In omnibus discretio servanda est, auriga virtutum et operum, atque cogitationum optima moderatrix Sequitur:

Cumque adhuc ille loqueretur, etc. Satan ad multiplices tentandi artes, ad varia nocendi argumenta suas astutias circumducit. Sunt enim multae ejus astutiae, ut Apostolus dicit: Non ignoramus, inquiens, astutias Satanae [68 1Kb] . Facit igitur damna inopinata et subita nuntiari, ut Job ex continuato damnorum eventu vehementius consternatur: additque vulnera super dolorem vulnerum, ut ad cumulum supervenientis mali praeteritorum malorum [Col. 0809B] memoria refricetur; et ut inveniatur iniquitas ejus ad odium, ignem de coelo, ventos ex aere, de terris impetum producit hostilem, ut sic ille filius superbiae in caelo, in aere et in terris habere videatur aliquam potestatem. Verumtamen non ex sua, sed ex Dei potestate ad usum nequitiae suae contra Job elementa movere permittitur, ut Job inter flagellorum pressuras in modum sinapis, dum plus conteritur, vehementius inardescat, et dum adversarius omnia nocendi genera experitur, in omnibus superetur.

Tunc surrexit Job, et scidit vestimenta sua. Ecce flagellum sensit: unde et statim in vestimentorum scissione signa doloris exhibuit.

[Col. 0809C] Et tonso capite, corruens, etc. Commotum est vas pigmentarium, et dedit suavitatem odoris: contrita sunt aromata et fragrantiam emiserunt. Afflictus est Job, et ad laudes Domini se convertit. Quandiu fuit in die prosperitatis suae, offerebat quotidie holocausta: in nocte vero adversitatis, canticum laudis offerre non cessat, juxta vocem Psalmistae: In die mandavit Dominus benedictionem, et nocte canticum ejus [69 1Kb] . Et notandum quod, tonso capite in terram corruens, adoravit. In eo quod tondet caput, quod in terram corruit, quod adorat, notatur humilitas, quae in Job praecipue commendabilis erat, in habitu, in opere, in affectu. Non est novum, quod tondentur clerici, quod in capite coronantur. Exemplum tonsurae habemus in Job; [Col. 0809D] exemplum coronae habemus in Christo, qui spineam coronam in signum humilitatis gestavit in capite suo [70 1Kb] . Quidam etiam gentiles Petro apostolo caput rasisse dicuntur in Christi opprobrium et contemptum; quod tamen ipse, non immemor spineae coronae Christi, patienter et prompta voluntate sustinuit. In hujus humilitatis memoriam Priscilla et Aquila se ipsos, sicut in Actibus apostolorum [71 1Kb] legitur, totonderunt. Paulus etiam totondit se in Cenchris. Tondet itaque se Job in signum humilitatis; considerans se conteri et humiliari flagellis, [Col. 0810A] amplius se humiliat et manum adjuvat flagellantis: Nudus, inquit, egressus sum de utero matris meae, et nudus revertar illuc. Ad memoriam reducit Job humanae conditionis miseriam, ut hoc ipsum ad solatium ei cedat, quod quandoque nihil habuit: sciatque non esse de rerum temporalium amissione dolendum, quae et cito acquiruntur et citius evanescunt. Homo de terra conditus, in terram revertitur, sicut in Genesi dictum est primo homini: Cinis es, et in cinerem reverteris [72 1Kb] . Quod ideo dictum fuisse credimus, ut quandiu homo militat in hac vita mortali, imo in hac morte vitali, recordetur originis suae, et memoriter teneat, unde veniat aut quo vadat. Terra, terra, terra, audi sermones meos [73 1Kb] dicit propheta. Propheta tertio vocat hominem [Col. 0810B] terram, quia homo tripliciter terra est. Terra est, quia de terra creatus est. Terra est, quia in terra conversatur. Terra est, quia in terram revertetur. Terra est creatione, terra est conversatione, terra est morte. Terra est natura, vita et sepultura. Et quia terra hic tertio iteratur, ideo sponsus replicat Sunamiti tertio, ut de terra dissimilitudinis ad terram viventium revertatur. Revertere, revertere, Sunamitis; revertere, revertere, ut intueamur te [74 1Kb] . Revertere de terra dissimilitudinis, revertere de terra peccati, revertere de terra miseriae in terram libertatis, revertere in terram gratiae et in terram gloriae. Infelix ego homo, unde potest obrepere misero homini elationis occasio, [Col. 0810C] qui de immundo conceptus est semine, et iterum immundissimus pulvis fiet [75 1Kb] ? Cuidam sic quaerenti a quodam philosopho: Quid fui, quid sum, quid ero? Legitur philosophus respondisse: Vile sperma, saccus stercorum, cibus vermium. Audiant, quaeso, et firmiter hoc verbum retineant milites, qui de viribus suis aut de sua pulchritudine gloriantur. Certe non possemus credere miseriam corporis nostri esse tantam, nisi hoc experientiae liber oculata fide assidue nos doceret.

Videmus enim viros strenuissimos armis, mulieres elegantissimas forma, principes potestate terribiles tota die mori, et terrae infodi: ut quod terra fuerat, revertatur in terram. Ille, sub quo hodie fremit mundus, quem tremunt populi, et quem provinciae [Col. 0810D] alienae formidant, si hodie moriatur, infra breve tempus redigetur in vilissimum pulverem, flatuque levissimo poterit exsufflari. Ubi est nunc Julius Caesar? ubi est Alexander Magnus? ubi Carolus Magnus? nisi quia Carolus optimam partem elegit, quae non auferetur ab eo. Alii in perpetua tormenta sunt damnati, sicut scriptum est: Potentes potenter tormenta tolerabunt [76 1Kb] . Verumtamen, quia Carolus in Christum credidit, licet in juventute sua graviter deliquisset, delicta tamen juventutis suae per confessionem et poenitentiam lavit: et in [Col. 0811A] vespera vitae suae conversus ad Dominum, se ipsum Deo sacrificium obtulit vespertinum. Attende, prudentissime princeps, quia jam advesperascit tibi; jam enim vitae tuae dimidium, aut amplius peregisti. Considerabat rex Ezechias, quod diutissime vixerat in peccatis, et quod recta via festinabat ad inferos, ideoque dicebat: Ego dixi in dimidio dierum meorum, vadam ad portas inferi [77 1Kb] . Et subjunxit: Recogitabo tibi omnes annos meos in amaritudine animae meae [78 1Kb] . Vade, et tu fac similiter. Deterreat te quorumdam principum sinistra opinio; de quibus dicitur, quia quanto magis senuerunt, tanto amplius vanitatibus, et illecebris hujus mundi, et lasciviae corporis indulserunt. Adimpleatur, quaeso, in vobis illa prophetia Merlini. Erant vagi in initio gressus [Col. 0811B] ejus, sed finis ad superos convolabit. Si peccasti, quiesce; quia optimus poenitendi modus est a peccato cessare. In animo tuo forte ordinas et disponis: Adhuc ludam, adhuc exspectabo, et differam, donec sim aetate maturior et impotentior ad peccandum. Dic, quaeso, quae gratia tibi debetur a Domino, si tunc desistis a peccato, cum peccare non possis? Festina, quaeso, bene agere; non differas, non exspectes. Verbum prophetae est de populo obstinato: Populus hic dicit: Nondum tempus est aedificandi domum Dei [79 1Kb] . Et alibi: Satiabor in iniquitatibus meis, et cum repleta fuerit anima mea malis, considerabo vias meas. Illud volo, et consulo, ut hanc jactantiam habeas apud Deum semper, et [Col. 0811C] hoc ei semper possis objicere, te pro amore illius singulis diebus aliquod omisisse peccatum. Duo [Col. 0812A] sunt, quae hominem mirabiliter a peccato conservant; scilicet, frequens confessio et frequentior disciplina [(14*) 4Kb] . Verumtamen quidam ita teneri et delicati sunt, et ligati consuetudine peccandi, quod non minus abhorrent sacerdotem, quam latro judicem. Quid dubitas, modicae fidei [80 1Kb] ? Times, quod peccata tua Dominus non dimittat? nonne manibus suis ea cruci affixit? Ipse passus est pro peccatoribus, non pro justis. Audi quid Propheta dicat ad Dominum: Dixi confitebor, et tu remisisti impietatem peccati mei [81 1Kb] . Si peccatum tuum aperias, dicit Dominus, ego illud operio; si agnoscis, ignosco; si accusas, excuso; si te judicas et condemnas, te nec judico, nec condemno. Quod si vosmetipsos judicaretis, dicit Apostolus, non utique judicaremini [Col. 0812B] [82 1Kb] . David adulter, homicida et proditor, arguente illum Nathan propheta, quia peccatum suum humiliter recognovit, audire meruit: Transtulit a te Dominus peccatum tuum [83 1Kb] . Saul vero, quia Samueli ipsum arguenti superbe respondit, audivit: Transtulit a te Dominus regnum tuum [84 1Kb] . Ab altero peccatum, ab altero translatum est regnum. Haec ideo moneo et consulo, ut exemplo beati Job sitis memores conditionis vestrae. Nudus enim intrastis, et nudus exibitis, quia dives cum interierit, non sumet omnia, et non descendet cum eo gloria ejus [85 1Kb] . Illud solum vobiscum reportabitis, quod in coelestes thesauros per manus pauperum praemisistis. Sequitur:

[Col. 0812C] Dominus dedit, Dominus abstulit, etc. Job mel miscet absynthio; persecutioni gratiam et benedictionem, [Col. 0813A] ut in gratiarum actione persecutionis amaritudo dulcescat, nec tantum fiat potus cum lacrymis in mensura, sed afflictionis absynthio, et melle gratiarum nectar acceptabile condiatur. Potasti nos, dicit Propheta, vino compunctionis [86 1Kb] , sive tribulationis; sed huic vino Job de torrente voluptatis apponit: et quasi utatur verbis Apostoli dicentis: Libenter gloriabor in infirmitatibus meis [87 1Kb] . Et: Quando infirmor, tunc fortior sum [88 1Kb] . Firmat animum suum ad omnium malorum tolerantiam, et de suis angustiis gloriatur. Legitur quod Aod, filius Gera, ambidexter utraque manu pugnabat [89 1Kb] , cujus expressam similitudinem Job gerit, quia non minus sinistra pugnabat, quam dextra; fortis in prosperis, fortior in adversis. Talis erat Apostolus, sciens [Col. 0813B] abundare, et penuriam pati [90 1Kb] , glorians in infirmitatibus suis, incedens medius per infamiam et bonam famam, per gloriam et ignobilitatem [91 1Kb] , adversa sine murmuratione sustinens, et faciens in omnibus de necessitate virtutem. Sequitur:

In omnibus his non peccavit, etc. Stulte loquitur contra Deum, qui dicit se a Domino citra suorum meritorum exigentiam flagellari; et quasi suam allegans innocentiam, superbe accusat justitiam flagellantis.



CAP. II. Factum est autem, cum quadam die venissent filii Dei, etc.

Tacet Satan de damnis quae intulerat viro sancto, et de constantia quam invenit in eo. Victum enim [Col. 0813C] et confusum se reputat, dum hominem, quem ad maledicendum Deo damnis et doloribus instigabat, eidem dare benedictionem et hostiam laudis offerre considerat.

Et dixit Dominus ad Satan, etc. Dominus sui militis virtutes enumerat, adjiciens super omnem laudem ejus, atque in opprobrium et ignominiam tentatoris, malitiam ipsius eidem latenter insinuat, quasi dicat: Innocentiam quam amisisti, dum esses in coelesti beatitudine, in splendoribus sanctorum et angelorum dignitate, homo licet naturae fragilis et miserae conditionis, etiam in afflictione servavit. Sic Dominus diabolo prudenter et urbane illudit: Draco iste, Domine, est quem formasti ad illudendum ei [92 1Kb] . Illuditur ei a te, ab homine et ab angelo: a [Col. 0813D] te, dum ei permittis nocere homini, ut nocendo proficiat. Illuditur vero ab homine, quia dum eum plus debilitat, invenit fortiorem. Illuditur ei ab angelis quos considerans sublimes in gloria, abundantes in gratia, fulgentes in claritate coelesti, divinis laudibus resultantes, recordatur unde ceciderit, et de aliorum gaudiis ingemiscens ira et livore tabescit. Sequitur:

Tu autem commovisti me, etc., id est sine causa, scilicet non praecedentibus peccatis in eo, quae flagellum tantae adversitatis exigerent; vel, frustra, [Col. 0814A] quantum ad propositum tuum: in eo enim es ei utilis, in quo nocere intendis. Tu autem commovisti me. Non est credendum quod Satan commoverit Deum, apud quem non est transmutatio, nec vicissitudinis obumbratio [93 1Kb] . Et sicut Malachias dicit: Ego Deus, et non mutor [94 1Kb] . Sed commutatio Dei, flagellum ipsius est. Flagellat autem Dominus, in furore, in ira, in misericordia. In furore flagellavit diabolum; in ira hominem; ambo enim iniquitatem meditati sunt: ambo affectaverunt extollentiam: ille potentiae, iste scientiae. Flagellavit Dominus diabolum in furore, quem sine spe reparationis de cathedra pestilentiae, quam ad aquilonem erexerat, degradavit. Vidi, inquit, Satanam tanquam fulgur cadentem de coelo [95 1Kb] . Cujus ideo Dominus non miserebitur, [Col. 0814B] quia est inventa iniquitas ejus ad odium [96 1Kb] . Flagellavit in ira hominem, dum eum de voluptatibus paradisi ejecit; verumtamen quia per se non cecidit homo, sed alio instigante, quia impulsus eversus est, constituit ei Dominus tempus miserendi ejus, et licet eum flagellaret in ira, iratus tamen misericordiae voluit recordari. Flagellum furoris, et flagellum irae plurimum timendum est, quia utrumque gravissimum. Calcavi eos, dicit propheta, in furore meo, et calcavi eos in ira mea [97 1Kb] . Et Psalmista utrumque abhorrens et timens dicebat: Domine, ne in furore tuo arguas me, neque in ira tua corripias me [98 1Kb] .

Tertium flagellum est misericordiae, quando scilicet ad vitae probationem, ad profectum virtutum, ad [Col. 0814C] augmentum coronae corpus affligitur hominis, aut bona temporalia subtrahuntur. Hoc flagello flagellat Dominus omnem filium quem recipit. Ego, inquit, quos amo, arguo et castigo [99 1Kb] . Hoc flagello percutiebat Dominus filios Israel, quando peccabant in adinventionibus suis, et erat eis etiam inter flagella propitius. Deus, inquit Psalmista, tu propitius fuisti eis, et ulciscens in omnes adinventiones eorum [100 1Kb] . Dulciora sunt vulnera diligentis quam blanditiae adulantis. Utinam corripiat me justus in misericordia, et increpet me! oleum autem peccatoris non impinguet caput meum [1 1Kb] . Peccatoris oleum est mollities adulantium. Molliti sunt, inquit, sermones eorum super oleum, et ipsi sunt jacula [2 1Kb] . Video eos, qui virgam saltem blandae et secretae correptionis exercere [Col. 0814D] debuerant, adulatores fieri, et olei venditores. Laudatur peccator in desideriis animae suae, et iniquus benedicitur [3 1Kb] , et consensu eorum ad deterius excitatur: idcirco ego gemens, et oculus meus deducens aquam. O impudentissimi canes non valentes latrare, usquequo judicatis iniquitatem, et facies peccatorum sumitis [4 1Kb] ? Faciem quidem peccatoris sumere est se permissione et assensu peccantibus conformare. Scitis quare peccata hominum non corrigitis: Apostolus certissimam assignat causam et physicam hujus rei: Propterea, inquit, [Col. 0815A] non corripitis, quia eadem saepius agitis [5 1Kb] .

Cui respondens Satan ait, etc. Pellem pro pelle dat qui unum membrum pro alio membro digniore laesioni exponit, ut cum aliquis brachium sinistrum objicit gladio venienti, ne in capite vulneretur, quasi dicat Satan: Job omnia damna exteriora patienter et aequanimiter sustinet, quia, ne gravius flagelletur interius, timet. Mavult damnis exterioribus affici, quam ad vitae periculum in corpore flagellari. Ex hoc non solum pellem animalium, sed etiam filiorum dabit homo pro anima sua, id est pro vita. Quandoque vocamus animam partem hominis digniorem, quae post diem judicii cum corpore glorificabitur, aut cum corpore mortificabitur in aeternum. De ista dicitur: Benedic, anima mea, Domino [6 1Kb] . Et: [Col. 0815B] Adhaesit anima mea post te [7 1Kb] . Et hujusmodi. Quandoque etiam vocamus animam corporis vitam, sicut in Evangelio legitur: Qui odit animam suam in hoc mundo propter me, inveniet eam, id est custodiet eam, et qui amat animam suam in hoc mundo, perdet eam [8 1Kb] . Certe bonum est unicuique hic perdere animam suam, ne perdatur. Malo animam meam perdere ut custodiam, quam custodire ut perdam. Hujus sententiae magister erat ille rerum optimus aestimator Paulus apostolus, qui cum paratus esset, non solum alligari in Jerusalem, sed mori pro nomine Jesu, dicebat: Non facio animam meam pretiosiorem quam meipsum [9 1Kb] . Nudius tertius vidi quemdam discipulum hujus sectae, Gerardum nomine, [Col. 0815C] Carthusiensis ordinis fratrem. Iste super omnia desiderabilia sua jam per septennium desideraverat mori, cupiens exire de carcere et de vinculis hujus carnis sicut dicit Propheta: Educ, Domine, de carcere animam meam [10 1Kb] . Confidens itaque de meritis suis, sed amplius de misericordia Redemptoris, cupiebat dissolvi, et esse cum Christo [11 1Kb] . Certe non minus exosam habebat vitam praesentem quam nos miseri mortem; non minus abhorrebat vivere quam nos mori. Singulis noctibus in principio vigiliarum surgebat, imo anticipabat vigilias noctis. Ego, et quidam alii, qui eramus cum eo, dabamus requiem temporibus nostris, et oculis nostris dormitationem [12 1Kb] , ipse autem pernoctabat in oratione, semper tamen cum fletu et gemitu. Vix aliqua hora comedebat [Col. 0815D] panem sine lacrymis, sed et poculum suum cum fletu miscebat [13 1Kb] . In omni opere suo suspirabat ad Christum, despiciens terram, suspiciens coelum, utens mundo, quasi non utens, et inter utenda et fruenda quodam intimo sapore discernens, transitorie transitoriis utebatur, et aeterna quodammodo quasi aeterno amplectebatur affectu. Vere, quasi aeterno quia quaedam aeternitatis imago est constans et firma et inconvulsa mortis aequalitas. Et licet laicus esset et litteras non novisset, habebat tamen scriptam in corde suo digito Dei scientiam vitae et [Col. 0816A] disciplinae. Sane docuerat eum qui docet hominem scientiam [14 1Kb] et utinam litterati omnes sic essent docibiles Dei, et infudisset illis gratia quod non contulit disciplina. Deum testor: non minus circumspecte et sane de articulis fidei Christianae respondebat, quam si maximam vitae suae partem in scholis Parisiensibus expendisset. In schola siquidem illius eruditus fuerat qui docuit et inflammavit apostolos. De quo legitur quia ignis ejus in Sion, et caminus ejus in Jerusalem [15 1Kb] . Erat itaque conscholaris apostolorum, et illius qui dicit: De excelso misit Dominus ignem in ossibus meis, et erudivit me [16 1Kb] . Sic loquebatur, quasi sermones Dei; habebat enim semper ad manum verba vitae. Discant, quaeso, nostri legistae quid eis ad salutem animae confert ille civilis [Col. 0816B] et picturatus loquendi modus, ille Babylonius calix, quo inebriantur peccatores terrae, illae principum leges, quibus ego infelix aliquando militavi. Usus tamen earum vitae hominum utilissimus esset, nisi bonitate ipsarum abuteretur humana malitia. Unus est rex, et illius vera est lex: Lex immaculata, convertens animas, et sapientiam praestans parvulis [17 1Kb] . Ipsa parvulis, et magnis et mediocribus se conformat, condescendit necessitatibus pauperum, anxietatibus oppressorum, turbationibus tristium, culpis delinquentium. Suavissima est perfectis, compatiens imperfectis, mediocribus mitis, tolerabilis delicatis, fortioribus sufficiens, moderata infirmis, humilibus blanda, poenitentibus misericors, severa perversis, [Col. 0816C] bonis optima. Lex ista instruit et informat ad vitam. Sapientia vero hujus mundi stultitia est apud Deum. Et quid profuit Aristoteli et sequacibus ejus mundanae philosophiae ventosa loquacitas? Inflati saeculari scientia Deum Sabaoth ignorabant. Ab ipso erant, sed non cum ipso; per ipsum vivebant, sed non ipsi; ex ipso sapiebant, sed non ipsum. Sapientia ergo mea et philosophia sit philosophia fratris Gerardi, qui nihil habebat aliud in ore et in corde, nisi Jesum Christum. Philosophia mea sit philosophia Pauli, qui constantissime affirmabat se nihil aliud scire, nisi Jesum Christum, et hunc crucifixum [18 1Kb] . Sequitur:

Alioquin mitte manum tuam, etc. Quasi diceret: Job sustinet omnia patienter, et Deo in omnibus [Col. 0816D] benedicit, dummodo in suo corpore non laedatur. Alioquin, quasi dicat: Si hoc non credis, hoc ipsa experientia te docebit. Mitte ergo manum tuam, et tange os ejus et carnem, id est; flagella, et afflige eum in corpore, et videbis quod in faciem benedicet tibi. Attende quam malitiosus, quam impudens, quam temerarius sit angelus ille apostata. Vide quam malitiose subversionem hominis machinetur, quam impudenter mentiatur iniquitas sibi, et quam temere id eventurum Domino promittat quod Dominus aliter evenire disposuit.

[Col. 0817A] Dixit ergo Dominus ad Satan: Ecce in, etc. Permittit Dominus inimicum desaevire in hominem innocentem, ut secundo victus, majori ignominia confundatur, et homini afflicto cumulatius cedat ad gloriam repetita victoria. Dicit ergo Dominus: Ecce in manu tua est, verumtamen animam ejus serva. Licet Job esset una ovium, de quibus Dominus dicit: Nullus eas de manu mea eruet [19 1Kb] : eum tamen in manu adversarii ponit, sed positum non relinquit. Suum ergo militem deserit, quem deserendo custodit. Eum deserit, ut tentetur; eum vero custodit, ne tentatione vincatur. Ecce, inquit, in manu tua est, verumtamen animam ejus serva, id est serva, ne in animam illius aliquid attentare praesumas. Cum multae sint tribulationes justorum [Col. 0817B] [20 1Kb] , per multas tribulationes oportet ingredi regnum Dei [21 1Kb] . Torquentur corpora sanctorum, sed animae non turbantur. Concutitur laterna lucens, nec lucerna exstinguitur; trituratur palea, nec laeditur granum. Thesaurus, quem portamus in vase fictili [22 1Kb] , fracto vase non perditur. Posito itaque corpore Job in manu hostili, et tormentis exposito, anima conservatur indemnis: Justorum autem animae in manu Dei sunt, et non tangit illos tormentum malitiae [23 1Kb] . Sequitur:

Egressus igitur Satan, etc. Superbus hostis vulnerat virum sanctum; sed tu, bone Jesu, vulnera quae infligit reflectis in eum. Humiliabis sicut vulneratum superbum, in brachio virtutis tuae [24 1Kb] , et [Col. 0817C] revertatur iniquitas ejus in sinum ipsius. Erit adhuc, quando conteres arcum ejus, et confringes arma et scutum, et combures igni [25 1Kb] . Satan siquidem virum justum in corpore vulnerat, quem libentius in anima vulneraret. Utinam, Domine, vulnera, quae habeo in anima, haberem in carne, et sanata esset anima mea! Fac, Domine, in bona voluntate tua, ut animam meam sanes a vulneribus suis. Sana, Domine, animam meam, quia peccavi tibi [26 1Kb] . Quandoque vulneribus animae meae adhibui poenitentiae medicinam, et beneficio confessionis et satisfactionis in cicatrices obducta sunt vulnera; postmodum vero me per insipientiam meam recidente in idipsum, et ad vomitum revertente recruduit dolor, et periculosior, quam prius recidivavit [Col. 0817D] infirmitas, poteramque dicere cum Propheta: Putruerunt et corruptae sunt cicatrices meae a facie insipientiae meae [27 1Kb] . Me vero recurrere oportebat ad consuetae suffragium medicinae, ad eum qui sanat omnes contritos corde, et alligat contritiones eorum [28 1Kb] . Ipse enim est Pater misericordiarum, et misericordiae ejus non est finis. Scio quia praestabilis est super malitia [29 1Kb] , et major est ejus misericordia quam iniquitas mea. Nemo tot vulneribus in anima sauciatus est, nemo tot afflictus ulceribus, quem non sanet serpens noster aeneus, si ad eum [Col. 0818A] mentis nostrae oculus convertatur. Pone quod laboret quis multiplici vitio, sit superbe elatus, sit inaniter gloriosus, sit avaritia contractus, ambitione exaestuans, ad iracundiam praeceps, ad odium pertinax, libidinibus sordens, tabescens invidia, detractioni studens, frontis attritae, infrunitae mentis, linguae prodigus, fictus, et gulae indulgens, sit turbator pacis, suspiciosus, incentor odii, simulator, et duplex in verbis, operibus inhonestus, litium seminator, molestus sociis, onerosus proximis, accusator fratrum, proditor, adulator, contemptor Ecclesiae, oblitus Dei, immemor animae suae, et in reprobum sensum datus, sit aliquis tot afflictus vulneribus, vulnera etiam vulneribus, et iniquitatem iniquitati apponat, tanquam debitor inconsultus, [Col. 0818B] qui semper aere alieno se onerat, donec obruatur usuris, sicut scriptum est: Mutuabitur peccator et non solvet [30 1Kb] ; tamen si ad Redemptorem suum cum lacrymis revertatur, Dominus ex iniquitatibus et usuris redimet animam ejus [31 1Kb] , quoniam apud Dominum misericordia, et copiosa apud eum redemptio [32 1Kb] . Ipse enim est qui dicit: Quacunque hora peccator ingemuerit peccatum suum, vita vivet, et non morietur [33 1Kb] . Ipse est qui propter vulnera nostra vulneratus est [34 1Kb] , qui omnia vulnera nostra sanare velit, et possit, et noverit. Ipse non horruit latronem pendentem in cruce, non lacrymantem peccatricem, non Chananaeam supplicantem, non adulteram deprehensam, non negantem [Col. 0818C] discipulum, non sedentem in telonio, non publicanum, non persecutorem discipulorum, non ipsos crucifixores suos: Sequitur:

Qui testa saniem radebat, etc. Testa saniem radere est per poenitentiam et disciplinam suas iniquitates abstergere. Per testam enim, quae aspera est, significatur poenitentiae asperitas, et austeritas disciplinae. Testa quidem, quae terra sine humore est, figurat animam peccatricem, quae nec rore coelesti compluta est, nec humore charitatis imbuta; sicut Propheta dicit: Anima mea sicut terra sine aqua tibi [35 1Kb] . Item: Aruit tanquam testa virtus mea [36 1Kb] . Sedens itaque in sterquilinio testa saniem radit, qui recordatur miserae et immundae originis suae, recolit quia de immundo conceptus semine, de putredine [Col. 0818D] genitus, datur vermibus in cibum, et putredo in putredinem revertetur, sicut noster athleta commemorat de seipso, dicens: Qui quasi putredo consumendus sum, et sicut vestimentum, quod comeditur a tinea [37 1Kb] . Frequenti siquidem recordatione nostrae miserrimae conditionis raditur sanies interioris vulneris, et male operandi voluntas abscinditur.

Dixit autem illi uxor sua, etc. Adversarius, qui beato Job, et filios, et possessiones abstulerat universas, suam ei reliquit uxorem, non ad solatium [Col. 0819A] viri, sed ad suae consummationem malitiae, ut per feminam vinceret, quem persecutione non vicerat, et quod verberibus non poterat, verbis mulieris efficeret. Non videbatur ei liberior, et opportunior nocendi occasio, quam per familiarem inimicum et domesticum proditorem. Scriptum est enim: Ab ea quae dormit in sinu tuo, custodi claustra oris tui [38 1Kb] . Sciebat quod natura mulieris, quanto fragilior est, tanto flexibilior ad culpam, ex quadam depravatione innata proclivior ad nocendum. Hujus autem rei fidem ei faciebat plenissimam frequens rerum experientia, et multiplicitas exemplorum. Per feminam Joseph incarceratus est [39 1Kb] , Naboth occisus [40 1Kb] , Samson vinculatus [41 1Kb] , Isboseth interfectus [42 1Kb] , Salomon factus apostata [43 1Kb] , David homicida [Col. 0819B] et proditor [44 1Kb] , Sisara clavo confossus [45 1Kb] , Praecursor et baptista Domini decollatus [46 1Kb] . Salomon malitiam mulieris vehementius exprimens: Melior est, inquit, iniquitas viri quam mulier bene faciens [47 1Kb] . Per feminam mors intravit; et cum per Filium Dei ordinata esset nostra redemptio, praesentiens hostis quod in morte Christi nostrae redemptionis dispensatio implebatur, salutem totius humani generis per feminam machinatus est impedire. In uxore itaque Pilati visiones deceptorias, et phantasticas illusiones immisit, ita ut Pilato mortem Christi dissuadendo mandaret: Nihil tibi et justo illi: Hodie enim per visum multa passa sum propter eum [48 1Kb] . Sequitur:

Qui ait ad illum, etc. Nunc apponit inimicus stipulas [Col. 0819C] tentationum, ut incendat flammis iracundiae domum Dei, nunc australem flatum, nunc ventum turbinis et vexationis immittit: confirmat autem justos Dominus, et in electis suis mittit radices, ut secure ventum tentationis excipiant, ne evellantur. Job itaque arma inimico tollit, ut fiant ei arma virtutis. Unde et uxorem corripit, ut subjectam et correptam erudit ad salutem. Si bona, inquit, suscepimus de manu Domini, mala quare non sustineamus? ac si dicat: Aequo animo toleranda est correptio Creatoris, qui pro beneplacito suo et prospera largitur, et adversa immittit. Non possum juste conqueri de justitia ejus, cujus misericordiam exspecto, et cujus misericordia me praevenit. Deus meus, dicit [Col. 0819D] Psalmista, misericordia ejus praeveniet me, et misericordia ejus subsequitur me omnibus diebus vitae meae [49 1Kb] . Non abstulit bona, nisi ea quae contulit. Si exinaniti et pauperes facti sumus, speramus in eo qui spes nostra est, quia replebimur in bonis domus suae. Fatua mulier, quid scis si convertatur Deus, et ignoscat, et relinquat post se benedictionem [50 1Kb] . Jucunditatem et exsultationem thesaurizat Dominus super eos, quos affligit; et sicut est ad flagella severus, sic est ad remedia mansuetus; quemadmodum sponsa in Canticis dicit: Amicus meus bibit vinum [Col. 0820A] cum lacte [51 1Kb] , id est severitatem exercet cum mansuetudine. Sequitur:

In omnibus his non peccavit Job labiis suis. Dupliciter peccamus labiis; aut cum tacenda dicimus, aut dicenda tacemus. Job vero nihil adversus Dominum superbe respondit, quia uxorem perversa suadentem corrigendo et erudiendo cohibuit. Considerans itaque Satan, quia Job non vincitur rerum temporalium damnis, nec prolis orbitate, nec suggestione uxoris, excitat tres amicos illius, ut eum afficiant contumeliis, quatenus ad iracundiam provocatus in verba malitiae prosiliat, et Dominum universitatis offensus offendat.

Igitur audientes tres amici, etc. Beatus est, Domine, cujus est auxilium abs te. Non enim turbatur [Col. 0820B] contumeliis, non injuriis frangitur, non vincitur damnis, nec abducitur blanditiis, nec fallaciis seducitur, nec angustiis superatur: contemnit siquidem omnia adversa quae accidunt in hoc mundo, ponens se in salutari et fiducialiter agens in eo. Et notandum quod, licet amici Job ei verbis insultaverint contumeliosis, credendi sunt tamen ex ignorantia potius quam ex malitia hoc fecisse. Esset enim reprehensibile in viro tam prudenti et sancto iniquos habere et contumeliosos amicos, cum omni viro honesto abominanda sint consortia iniquorum. Qui enim tangit picem, inquinabitur ab ea [52 1Kb] . In Paralipomenon libro, Josaphat, qui de anteacta vita multis attollitur praeconiis, de Achab regis amicitiis increpatur. Impio, inquit, praebes auxilium, et his qui [Col. 0820C] oderunt Dominum amicitia conjungeris: ideoque iram Domini merebaris, nisi quia bona opera inventa sunt in te, eo quod de terra Juda lucos abstuleris [53 1Kb] . Tradunt plerique [54 1Kb] quod Eliphaz ex filiis Esau Themanorum princeps fuerit, Baldad Sauchaeorum tyrannus, Sophar Minaeorum rex. Venientes autem ad consolationem amici, elevantes oculos exclamant et plorant, sparguntque pulverem super caput in coelum, et sedentes cum eo septem diebus et septem noctibus non loquuntur ei verbum, exhibentes in omnibus doloris faciem et compassionis affectum. Ad hoc enim, ut consolatio afflictorum dolorem relevet, flere cum flentibus, et dolentibus condolere oportet. Septem diebus continue tacent, postmodum [Col. 0820D] multiloquio affluentes. In quo notatur, quid hi plerumque qui tardius loquuntur, ex quo incipiunt, verbis finem imponere non noverunt. Quia sicut quidam sapiens dicit: Censura silentii nutritura est verbi. Quidam per amicos Job, qui eum incitant ad peccandum, intelligere volunt vanas cogitationes nostras, carnis desideria et illecebras hujus mundi. Haec enim et nobis assistunt familiariter et multipliciter blandiuntur. Vanae siquidem cogitationes statum animae speculantis et contemplantis Deum dissipant et confundunt; unde et unus amicorum [Col. 0821A] istorum merito vocatur Sophar, id est dissipatio speculae. Desideria vero carnis, quae militant adversus animam, novum hominem, qui secundum Deum creatus est, omnino mortificant, ut anima totius novitatis oblita, solam sapiat vetustatem. Unde et secundus amicus vocatur Baldad, quod interpretatur vetustas sola. Anima itaque, dissipato et turbato in eo judicio rationis, carnis desideriis invalescentibus, Deum contemnere incipit. Peccator enim, cum venerit in profundum vitiorum, contemnit [55 1Kb] . Unde et tertius amicus vocatur Eliphaz, quod interpretatur contemptus Dei. Istos amicos, aut potius domesticos inimicos, viri religiosi, et qui vitam vitae arctioris aggressi sunt, frequenter experiuntur. Evenit enim quandoque, dum aliquis contemplationi [Col. 0821B] devotius vacat, muscae moriturae suavitatem unguenti perdant [56 1Kb] , quia vanae cogitationes turbantes quietem contemplationis obrepunt, et mediantibus carnis desideriis, suscitant amorem saeculi Deique contemptum. Religiosus itaque, qui paulo ante in coelum desideriis anhelabat, quem inflammabat charitas, quem sancti Ordinis observantia delectabat, paulatim incipit coelestium oblivisci, cogitare quae mundi sunt et contemnere quae Dei sunt. Turbatur in eo judicium rationis, occupantur semitae consilii, obducitur lumen cordis, refrigescit devotio, libertas spiritus evanescit, lentescit animae vigor, sopitur ratio, confunditur intellectus, fervor ordinis defervescit. Sollicitat miserum paupertatis timor, [Col. 0821C] vana spes decipit, trahit ambitio, contrahitur animus, subtrahitur gratia, protrahitur spes vitae longioris, blanditur voluptas, allicit mundus, fallit securitas, revocatur antiqua consuetudo, dissimulatur lex, abjudicatur jus, fas proscribitur, derelinquitur timor Dei, dantur impudentiae manus, et attentatur saltus ille apostata, saltus ille ignominiosus et turpis de excelso in abyssum, de throno in sterquilinium, de coelo in coenum, de paradiso in infernum, de claustro in saeculum Nil dico in suggillationem monastici Ordinis, quem sanctissimum reputo, sed erubescat, quaeso, religiosus deterior esse in claustro, quam in saeculo fuerit; non resumat quod evomuit, nec mundum repetat, quem reliquit. Erubesce Sidon, ait mare; verbum Isaiae [57 1Kb] est, id est erubescat [Col. 0821D] claustralis vitae nequioris esse in claustro, quam dum inter fluctus hujus saeculi versaretur. Sequitur:



CAP. III. Post haec aperuit Job os suum, etc.

Duo sunt modi maledictionum: primus fit consideratione justitiae, secundus livore vindictae. Primus modus licitus est, secundus prohibitus. Secundum primum modum dicit Dominus Adae: Maledicta terra in opere tuo [58 1Kb] . Et Abrahae: Maledicam maledicentibus tibi [59 1Kb] . De secundo maledicendi modo dicit Apostolus: Nolite maledicere [60 1Kb] . Et: Maledici regnum Dei non possidebunt [61 1Kb] . Maledicit itaque Job diei [Col. 0822A] nativitatis instinctu rationis et justitiae motu, non zelo ultionis, aut alienae injuriae appetitu.

Est enim nativitas hominis damnata, est nativitas justificata, et est nativitas beata. Prima hominis nativitas naturae est, secunda gratiae, tertia gloriae. In prima est peccatum, in secunda meritum, in tertia praemium. Prima est ut quis vivat, secunda ut juste vivat, tertia ut beate vivat. Maledicit itaque Job primae nativitati suae, in quo homo conceptus est per culpam, genitus ad miseriam, natus ad poenam. Divinae siquidem animadversionis antiquum judicium sequens, conditionem humanae naturae damnatam a mundi exordio, in se damnat, non ut maledicat creaturae Dei, aut diei, quae jam in rerum natura non erat, sed ut se merito afflictum [Col. 0822B] secundum aequitatem divinae sententiae recognoscat. Et quia de beneplacito vestro est, invictissime princeps, ut vitam sancti Job succincta et expedita brevitate perstringam; verba ejus, et responsiones amicorum, atque occulta in eis sacramentorum involucra praetermitto, veritus ne delicatas excellentiae vestrae aures productiori sermone offenderem, si illud immensum pelagus attentarem. Beatissimus quidem papa Gregorius, in Moralibus suis, ad unguem universa explanat; nec dubitandum est quin tractatum illum digitus Dei scripserit in corde illius, qui eumdem quodam angelico loquendi modo, et columba praedictante in publicum promulgavit. Restat itaque diffusi operis prolixitatem [Col. 0822C] succingere ad compendium, et recisiore verborum excursu misericordiam Altissimi recensere, quam in servo suo Job multipliciter exhibuit; peccatum, quod adversus Job amici ejus commiserant, ejus oratione indulgens, sanans vulnera, dolores mitigans, auferens tentationes, bona temporalia multiplicans, producens vitam, restaurans filiorum damna, et pulchriores atque meliores filias recompensans. Et hoc est quod, circa finem libri, textus historiae sub verborum paucitate declarat.



CAP. XLII. Dominus autem benedixit novissimis Job, etc.

Job processerat in diebus suis, et in miserrimam deciderat paupertatem. Adhuc tamen multiplicabitur in senecta uberi, quia secundum multitudinem [Col. 0822D] dolorum in corde ejus laetificaverunt consolationes tuae, Deus, animam ipsius. Dies enim super dies ejus adjicies, et appones paupertati divitias, et dierum longitudinem senectuti. Quique terrigenae et filii hominum, audite quam magnificata sit misericordia Domini super nos. Si enim Job et aliis servis suis temporalia bona Dominus duplicavit; sperandum est in eo qui spes nostra est, quia tempore gratiae pleniore mensura suam nobis gratiam largietur. Mensuram, inquit, plenam, et confertam, et coagitatam, et supereffluentem dabit in sinum vestrum [62 1Kb] . Mensura Domini sine mensura, et modius [Col. 0823A] ejus sine modo est. Hac mensura mensurabit discipulis suis dicens: Qui reliquerit patrem, aut matrem aut uxorem, aut filios, aut domum, aut agros propter me, centuplum accipiet, et vitam aeternam possidebit [63 1Kb] . Vis videre, quomodo exuberat et supereffluit haec mensura? Misericordiae ejus non est finis, et misericordia ejus permanet in aeternum [64 1Kb] et ultra. Sequitur:

Vixit autem Job post haec, etc. Pater misericordiarum et Deus totius consolationis, filium, imo servum ab exsilio miseriae revertentem, et laeva supportat et dextera complectitur; et in temporalibus eum sustentans et promovens ad aeterna, ut possit cantare cum sponsa: Laeva ejus sub capite meo, et dextera ipsius amplexabitur me [65 1Kb] . Per dexteram [Col. 0823B] siquidem significatur aeterna vita, sicut Propheta commemorat: Delectationes in dextera tua usque in finem [66 1Kb] . Una itaque manu Dominus servo suo Job accumulans divitias et honores, altera longitudinem dierum apponit, quia sicut scriptum est: In laeva ejus divitiae et honor, et in dextera ejus longitudo dierum [67 1Kb] . Et nota quod dicit: Post flagella haec. Ex magna nimirum divinae gratiae dispensatione praecessit afflictio, ut post moerorem gaudium, post naufragium portus, post laborem requies, dulcedo post amaritudinem, post persecutiones prosperitas gratius arriderent. Porro ideo super dorsum justi, qui positus est inter malleum et incudem, de permissione divina fabricant peccatores, ut post [Col. 0823C] dies malos, quibus afflictus et humiliatus est, plenior laetitia subsequatur, sicut Propheta dicit: Laetati sumus pro diebus quibus nos humiliasti, annis quibus vidimus mala [68 1Kb] . Juxta Sapientis verbum: Ante ruinam exaltatur cor [69 1Kb] ; et econtrario gloriam praecedit humilitas. Humilitas enim via est ad exaltationem, dolor ad gaudium, persecutio ad felicitatem, ad risum gemitus, mors ad vitam. Flagellat itaque Dominus suos, ne flagellentur in posterum; et temporaliter eos punit, ne aeternaliter puniantur. Legitur in libro Regum [70 1Kb] , quia cum Salomon aedificaret templum Domini, lapides omnes extra tunsi fuerunt, ut in aedificatione templi sine sonitu mallei ponerentur. Sancti enim per flagella tunduntur temporaliter, ut in aedificio coelestis Jerusalem, quae [Col. 0823D] aedificatur ut civitas [71 1Kb] sine flagello disciplinae, sine poenitentiae gemitu charitatis glutino uniantur. In alia siquidem vita inter ardores sempiternos non est locus veniam promerendi, quia in inferno nulla est redemptio; nec homini in peccatis mortuo relinquitur hostia pro peccato. Christus semel mortuus est, jam non moritur [72 1Kb] , non crucifigitur iterum sanguisque quem in remissionem peccatorum semel fudit, iterum non fundetur; nec bibent ex eo omnes peccatores terrae, quia ex quo de terra exempti sunt, si culpam secum detulerint mortalem, neque [Col. 0824A] mors, neque sanguis Christi proderit eis ad salutem. Sequitur:

Et vidit filios suos, etc. Universas felicitates hominum mors concludit, quia cum praedicaveris fidem Abrahae, pietatem Joseph, charitatem Moysi, fortitudinem Samsonis, zelum Phinees, virtutem David, Elisaei miracula, prudentiam et divitias Salomonis, semper extrema gaudii luctus occupat [72* 1Kb] , finemque historiae finis hominis facit, atque omnium una est conclusio: Et mortuus est. In eo autem quod senex et plenus dierum mortuus est Job, notandum est quod quidam moriuntur dierum vacui, quidam pleni. Vacuus dierum moritur, qui in vita sua vanitatibus hujus mundi inserviens vitae aeternae merita moriendo secum non detulit. Plenus vero [Col. 0824B] dierum migravit a saeculo, qui operam virtutibus dedit, qui implevit desiderium suum ex ipsis, et sic dies consummavit transitorios, ut in futura vita dies aeternitatis inveniat. Bonum siquidem est bene vivere, sed longe melius bene mori. Non tamen bene moritur, qui bene non vixerit. Aliqui desiderant mori potius quam ad virtutes converti, quorum finis interitus est [73 1Kb] . Horum siquidem finem Samson, succensis caudis vulpium praesignavit [74 1Kb] . Eorum enim finis deputatus est illi igni, qui praeparatus est diabolo et angelis ejus [75 1Kb] . Sunt plerique, qui nolentes bene vivere, desiderant bene mori; sciunt enim quod pretiosa est in conspectu Domini mors sanctorum ejus [76 1Kb] , sciunt quia, cum dederit dilectis suis somnum, ecce haereditas Domini [77 1Kb] ; sciunt quia [Col. 0824C] beati mortui, qui in eo moriuntur [78 1Kb] . Nolunt tamen esse laborum participes cum eis, quibus Dominus dicit: Vos estis, qui permansistis mecum in tentationibus meis [79 1Kb] . Volunt conregnare, sed commori nolunt Christo [80 1Kb] .

Talis erat Balaam ariolus, qui considerans castra filiorum Israel, et aeternae beatitudinis repromissionem eis a Domino factam intelligens dicebat: Moriatur anima mea morte justorum, et fiant novissima mea horum similia [81 1Kb] ; finem eorum appetens gloriosum, labores abhorrebat, quibus gloriam merebantur. Verumtamen non metes, nisi semines [82 1Kb] ; non apprehendes bravium, nisi curras [83 1Kb] ; non regnabis, nisi milites; non gaudebis, nisi doleas; non [Col. 0824D] coronaberis, nisi pugnes [84 1Kb] . Putasne, quod aliquis et in vita praesenti gaudeat et futura? si tamen dici debet gaudium, quod turbatur assidue, et amaritudine respergitur. Nimis delicatus es, si utrumque praesumis; uti saeculo et frui Christo: praesentis mundi delicias capere, et nihilominus coelestis gloriae divitias obtinere. Audi quid dictum sit illi diviti in Evangelio, qui cruciabatur in flamma et linguae ardentis refrigerium postulabat: Fili recordare, quia recepisti bona in vita tua, et Lazarus similiter mala [85 1Kb] . O quam similiter dissimiles merito [Col. 0825A] possumus reputare insanos sanctissimos reges et prophetas, apostolos et martyres, confessores, teneras etiam ac delicatissimas virgines, qui omnes spretis divitiis et conculcatis deliciis hujus mundi, se ipsos obtulerunt pro Christo tribulationi et morti, si gloriam, quam adepti sunt in angustia et dolore, potuerunt in divitiis et voluptatibus obtinere! Subtrahe igitur, amantissime princeps, et furare tibi aliquid singulis diebus de hujus mundi voluptatibus. Ingredere poenitentiae viam; nec tibi videatur austerum, si ea prudenter omittis, quae inaniter placuerunt. Nihil moleste potest sustineri in hac morte vitali, quod coelestibus gaudiis ex aequo respondere sufficiat. Non enim sunt condignae passiones hujus saeculi ad futuram gloriam, quae revelabitur in nobis [Col. 0825B] [86 1Kb] . Florem nostrae juventutis immolavimus mundo, saltem faecem senectutis immolemus Altissimo, et residuo brevis ac miserae vitae nostrae, regnum emamus aeternum. Regnum enim Dei tanti est, quantum pro eo ex desiderio cordis offers; atque juxta verbum Apostoli: Quod leve est et momentaneum tribulationis nostrae, immensum gloriae pondus operatur in nobis [87 1Kb] . In eo autem grates uberrimas refero [Col. 0826A] Regi regum, quia viros diligitis litteratos, quia sacrae Scripturae libenter intenditis, et quadam divinitatis imagine humiliatis superbos, humiles exaltatis, populis vobis a Domino commissis salutem et quietem zelatis, viduis et pupillis vos affabilem exhibetis et mitem, religiosos et pauperes benigne recipitis, imo praeparationem cordis eorum audivit auris vestra, et quasi praesagiendo necessitates eorum, ipsos in benedictionibus vestris praevenitis. Hodie propter hoc specialiter usque ad remotissimas nationes eleemosynas vestras enarrat omnis ecclesia sanctorum. Agite igitur, dum licet, dispergite, date pauperibus, nec hujus rei procurationem vestris haeredibus committite. Deterrere vos possunt exempla multorum. Eleemosynis propriae manus vobis [Col. 0826B] scalam et ascensorium erigatis ad illam supernorum civium mansionem, in qua est pax aeterna, quies impermutabilis, gaudium quod non deficit, lumen quod non exstinguitur, gloria quae non transit; quam nobis et vobis praeparare et praestare dignetur Altissimi Filius Jesus Christus, qui cum Patre et Spiritu sancto triumphat et regnat per omnia saecula saeculorum. Amen.




[Col. 0825]
CONTRA PERFIDIAM JUDAEORUM.



CAP. I. Praefatio, in qua ostendit disputationem cum Judaeis et haereticis esse arduam et periculosam.
[Col. 0825C]

Querelam in tuis litteris longam et anxiam texuisti, quod Judaeis et haereticis circumseptus jugiter impugnaris ab iis, nec sacrae Scripturae auctoritates habes in promptu, quibus possis calumnias eorum refellere, praestigiosisque ipsorum versutiis respondere. Oportet equidem, teste Apostolo, haereses esse et schismata ut qui probati sunt manifesti fiant [88 1Kb] . Ideo et etiam Judaeis vita hodie indulgetur, quia capsarii nostri sunt, dum ad assertionem nostrae fidei prophetas circumferunt, et legem Mosaicam. Nec solum in eorum codicibus, sed in vultibus eorum Christi legimus passionem. Propterea Veritas de Patre loquitur in Psalmo dicens: Deus ostendit [Col. 0825D] mihi [89 1Kb] , etc. Utinam nemo qui exercitatos non habeat sensus cum haeretico disputet aut Judaeo! Nam propter disputationes illicitas et incautas virulenta haeresum seges circumquaque silvescit. Dum hi, qui ignorant et errant, volentes obstruere os loquentium iniqua, ponunt lucem tenebras et tenebras lu-cem [90 1Kb] , et dum alios a suis volunt relevare erroribus, se ipsos in deteriora praecipitant. Absurdum enim est de Trinitate in triviis disputare, et aeternam Filii genituram in materiam scandali, et in arenam [Col. 0826C] publicae contentionis extrudere. Ideo Justinianus, Christianissimus imperator, generali sanctione constituit, ne de summa Trinitate et fide Catholica disputetur. In lege etiam Domini lapidatur bestia, quae tetigerit montem, puteus operiri praecipitur [91 1Kb] , prohibentur spargi margaritae porcis et sanctum dari canibus [92 1Kb] .

Verbum angeli est ad Tobiam: Sacramentum regis [93 1Kb] , etc. Disputatio enim de sacramento corporis et sanguinis Christi, et de caeteris fidei nostrae articulis plena discriminis est. Loqui autem de spe et charitate et caeteris donis spiritualibus, de rerum etiam creatione et gubernatione, et in his enarrare Dei magnalia quibuscunque libet et licet. Salomonis etiam sententia est, ut sentiamus de Domino [Col. 0826D] in bonitate, et eum in cordis simplicitate quaeramus [94 1Kb] . Propterea non est cum eis disputandum, qui subversionem fidei molientes, semper in inficias currunt, et aquas Siloes quae cum silentio ibant, aquas contradictionis efficiunt [95 1Kb] . De talibus loquens Apostolus in prima ad Timotheum Epistola dicit [96 1Kb] : Si quis non acquiescit sanis sermonibus Domini, etc. Noli ergo cum Judaeo vel haeretico disputare. Esto ad tempus, sicut homo non audiens et non habens in ore suo redargutiones [97 1Kb] . Si enim [Col. 0827A] in theatrum pugnae vulgaris solus et inermis introeas, imminet tibi periculum si succumbas. Si autem viceris inimicum crucis Christi, non ideo convertetur ad cor; sed eo ipso pertinacior subterfugia captabit, depravabit Scripturas, nolet intelligere ut bene agat [98 1Kb] , quia in malevolam animam sapientia non intrabit [99 1Kb] . Os haeretici maledictione, et amaritudine, et dolo plenum est, et ambulans in magnis et in mirabilibus super se [100 1Kb] , scrutatur alta Dei, atque perniciosa indagine rationem investigat eorum, quae supra rationem sunt. Cum B. Gregorius dicat [1 1Kb] , fidem non habere meritum, cui humana ratio praebet experimentum. Multa itaque verbositate defluit, et relinquens rectas sacri eloquii semitas, et transgrediens terminos, quos posuerunt patres nostri, [Col. 0827B] currit in adinventionibus suis, et contra Deuteronomii [2 1Kb] interdictum plantat sententiarum et verborum silvam juxta altare Domini Dei nostri. Fabricator itaque mendacii et cultor perversorum dogmatum cogitat incogitabilia, ineffabilia fatur et loquitur quae non licet homini loqui [3 1Kb] . Apud tales paschalis agnus in aqua decoquitur [4 1Kb] , nec residuum ejus igne comburitur, franguntur ossa ejus de quo scriptum est: Os non comminuetis ex eo [5 1Kb] . Spiritui gratiae contumelia fit, et sanguis testamenti conculcatur ignominiose, ossaque regis Idumeae in cinerem rediguntur [6 1Kb] . Quod autem disputare affectas cum Judaeis, ut eos convincas et convertas ad fidem, eo ipso te minus approbo, quia verberas aerem, te [Col. 0827C] stulto et inani studio consumens. Deus equidem posuit eis terminum, quem praeterire non poterunt. Nondum venit hora eorum, sed ipsos excaecavit ad tempus, donec ad fidem gentilitas convertatur. Hinc est quod per Isaiam loquitur dicens: Vade et excaeca cor populi hujus, etc. [7 1Kb] Et in eodem: Quis caecus [8 1Kb] , etc. Nuntios prophetas et apostolos vocat. Teste autem Apostolo: Caecitas ex parte jam contigit in Israel [9 1Kb] . Cum enim quidam eorum susceperint fidem, reliqui adhuc in sua obstinacia perseverant. Restat itaque ut intret ad fidem plenitudo gentium [10 1Kb] : et tunc reliquiae Israel salvae fient [11 1Kb] . Mihi consiliosius videretur fidei nostrae ad tempus dissimulare injuriam, quam cum populo durae cervicis atque pertinaciae vere bestialis certamen inire, [Col. 0827D] et citra omnem spem futuri proventus mittere se in animae fideique discrimen. Quia tamen lamentabili querela deploras te ab haereticis et Judaeis obsessum, nec habere ad manum, unde possis eorum machinamenta elidere: quod scio, non invideo tibi. Cum enim, juxta B. Petri edictum, unumquemque oporteat reddere rationem de fide et spe quae in eo est [12 1Kb] ; expedit ut de singulis fidei articulis in expedito habeas, unde Judaicae fraudis obstinacia retundatur, tuaeque partis assertio tota legis ac prophetarum [Col. 0828A] testimoniis roboretur. Qualiter autem versutiis et blasphemiis haereticorum te vel Catholicum quemlibet oporteat contraire, credo me in libro, quem De fide intitulavi, plenius intimasse.



CAP. II. Testimonia legis et prophetarum de trinitate et unitate in Deo.

Propositi nostri est non intexere de sancta Trinitate et individua unitate tractatum, sed eas duntaxat legis ac prophetarum sententias et auctoritates inducere, quibus adversarii orthodoxae fidei confutentur, aedificetur turris David, et salutis propugnacula erigantur [13 1Kb] . Quia ergo in uno Deo trinitas, et in tribus personis unitas scandalum Judaeis incutit et horrorem, quod Deus sit unus et trinus, [Col. 0828B] Domino dante, assertione irrefragabili convincemus. Loquitur Judaeorum legislator, et ait: Audi, Israel! Dominus Deus tuus, Deus unus est [14 1Kb] . Et Dominus in persona sua: Ego Dominus firmans coelos. Deus solus extendi coelum et firmavi terram [15 1Kb] . Et in Isaia: Ego Dominus firmans coelos, solus stabiliens terram, et nullus mecum [16 1Kb] . Item Moyses in Deuteronomio: Scito hodie, et cogita [17 1Kb] , etc. Et in eodem: Solus dux ejus fuisti, et non erat cum eo Deus alienus [18 1Kb] . Sic autem testimonio B. Hilarii, Deus unus est, quod non solitarius. Nec enim unitas evacuat trinitatem, nec aliqua trinitati solitudo praejudicat. Nimirum Deus in sacro eloquio sic esse, sic loqui, aut aliquid creare dicitur, quod nunc una persona, [Col. 0828C] nunc duae, nunc vero tres apertissime designentur, Audi unam: Ego Dominus Deus, qui impleo coelum et terram, et omnia quae in eis sunt [19 1Kb] . Audi Patrem in Jeremia loquentem de Filio: Si stetissent, inquit, in substantia mea [20 1Kb] , etc. Et subjungit: Quis stabit in substantia mea, et videbit Verbum meum? De hoc verbo David propheta testatur: Eructavit cor meum verbum bonum [21 1Kb] . Et Joannes evangelista: In principio erat Verbum [22 1Kb] . Dei idem est dicere et facere; sicut scriptum est: Dixit et facta sunt, mandavit et creata sunt universa [23 1Kb] . Filius itaque Dei Verbum, Dei virtus, Dei sapientia est. In eo, ut in sapientia sua, ut in principio omnium rerum fecit omnia Deus, sicut scriptum est: In principio creavit Deus coelum et terram [24 1Kb] . Haec est Sapientia Dei quae in [Col. 0828D] libro sui nominis aeternam generationem suam protestatur, et dicit: Ego ex ore Altissimi prodii, primogenita ante omnem creaturam [25 1Kb] . Et idem: Dominus possedit me [26 1Kb] , etc. Cum ergo ante mundi creationem nihil esset quod non esset Deus, quomodo jam generata erat haec sapientia? Quomodo per eam omnia creabantur? Aut confitebitur Judaeus illam sapientiam Deum et a Deo esse genitam, et sic esse Filium, aut mentiens dicet sacram Scripturam in se continere mendacium. Christianus [Col. 0829A] autem recognoscat sapientiam Dei, per quam ipse omnia facit, idem esse Filium Dei. Nec absurdum est, si Deus Filius genitus sit a Deo Patre, sicut si generetur splendor a sole, imo etiam qui aeternam generationem Filii ex Patre, et temporalem ex matre non credit, sententiam propheticae maledictionis incurrit. Verbum enim prophetae est: Vae qui dicit Patri: Quid generas? et matri: Quid parturis [27 1Kb] ? Et ut hoc de Filii generatione intelligas, audi Deum Patrem in eodem Isaia loquentem.



CAP. III. Testimonia legis et prophetarum de Patre et Filio.

De aeterna Filii generatione per Isaiam loquitur [Col. 0829B] Deus Pater: Nunquid ego, qui alios parere facio, ipse non pariam, dicit Dominus? Si ego qui generationem aliis tribuo, sterilis ero [28 1Kb] ? Et in Psalmo loquitur Filius dicens: Dixit Dominus ad me; Filius meus es tu, ego hodie genui te [29 1Kb] . Dies Domini aeternitas. Unde et hodie significat ab aeterno. Et idem: In splendoribus sanctorum ex utero ante Luciferum genui te [30 1Kb] . Ille enim qui erat splendor et illuminatio sanctorum, qui futuri erant, hodie, id est aeternaliter generatus est ex utero, de occulta substantia Patris. De generatione Filii loquitur Isaias dicens: Generationem ejus quis enarrabit [31 1Kb] ? Sicut ergo lumen de lumine, sic Filius est de Patre. Unde et Psalmista: Quoniam apud te est fons vitae, et in lumine tuo videbimus lumen [32 1Kb] . Quia vero Deus Filium [Col. 0829C] habet, quidam psalmi praetitulantur: Pro occultis Filii, quorum verba nulli convenire possunt, nisi Filio Dei, ut in psalmo nono Confitebor, et in Eructavit, Canticum pro dilecto [33 1Kb] . Et in psalmo Deus noster refugium et virtus, Pro arcanis [34 1Kb] . Audi Patrem in Osee loquentem de Filio et dicentem: Salvabo eos in Domino Deo ipsorum [35 1Kb] . Dicat mihi Judaeus: Quis est ille Deus quem Deus vocat Deum et Dominum Hebraeorum [36 1Kb] ? Et in Genesi: Pluit Dominus a Domino sulphur et ignem, et subvertit Sodomam et Gomorrham [37 1Kb] . Quis est Deus qui a Domino pluit, nisi Filius a Patre? vel alium Deum, qui a Deo pluit. Ostende, Judaee, vel recognosce nobiscum, quod Filius faciat et disponat universa cum Patre. Et in psalmo: Dixit Dominus [Col. 0829D] Domino meo [38 1Kb] . Et in Genesi: Dixit Dominus ad Jacob: Surge et ascende in Bethel, fac ibi altare Deo illi, qui apparuit tibi cum fugeres a facie fratris tui [39 1Kb] . Et in Exodo: Dominus ad Moysen: Quoadusque non vultis audire mandata mea? Nonne Dominus Deus dedit vobis istum diem Sabbati [40 1Kb] ? Loquitur Dominus, et dicit a Deo datum diem Sabbati: Homo durae cervicis, indica mihi Dominum illum de quo praecipit Deus patriarchae Jacob, ut faciat ei altare. Quod enim Deus sit qui loquitur cum Jacob, et qui [Col. 0830A] cum eo luctatur, et non angelus, probo tibi. Cum enim quaerat Jacob nomen ejus, ille respondet: Cur quaeris nomen meum quod est Mirabile [41 1Kb] ? Hoc angelo convenire non potest. Item in Osee loquitur Dominus, dicens: Jacob locutus est nobis in Aram [42 1Kb] . Verba sunt Dei, non angeli. Item in Psalmo: Sedes tua, Deus, in saeculum saeculi. Dilexisti justitiam et odisti iniquitatem; propterea unxit te Deus oleo laetitiae [43 1Kb] . Hunc Deum cujus est sedes in saeculum saeculi, hunc ipsum unxit Deus, testimonio prophetae, prae participibus suis. Et quis Deus unxit Deum nisi Pater Filium? Ille qui unctus est a Deo, aut Deus est, aut homo. Si Deus est, ergo Deus a Deo unctus est; si homo est, et sedes ejus in saeculum saeculi. Vide si sit vel fuerit homo praeter [Col. 0830B] Christum cui convenire hoc posset? Propheta vero haec duo jungit; quod ipse sit Deus et sedes ejus in saeculum saeculi. Audi in Osee Patrem loquentem de Filio: Salvabo eos in Domino Deo ipserum [44 1Kb] . Qui loquitur Deus est. Ipse autem salvat in Domino Deo. Quis est Deus qui salvat in Deo, nisi Pater in Filio? Nunquid, o Judaee, fecit Deus sine sapientia sua, quem nos Dei Filium appellamus? Deus sapientia fundavit terram. Quid ergo abhorres nomen, qui denegare non potes sapientiam Dei.



CAP. IV. Testimonia legis ac prophetarum de Spiritu sancto.

Spiritum Dei omnis sacra Scriptura annuntiat. Audi Isaiam: Vae, filii desertores, dicit Dominus! [Col. 0830C] fecistis consilium et non est meum, nec per spiritum meum [45 1Kb] . Et idem: Descendit, inquit, spiritus a Deo [46 1Kb] , etc. David: Et irritaverunt spiritum Domini [47 1Kb] . Aggaeus: Quapropter ego sum vobiscum, dicit Dominus [48 1Kb] , etc. Isaias: Occurrerunt et cervae [49 1Kb] , etc. Zacharias: Sermones meos [50 1Kb] , etc. David: Quo ibo a spiritu tuo [51 1Kb] ? Et Dominus in Zacharia: Imponam spiritum meum super semen tuum [52 1Kb] . Et idem: Hoc est verbum Domini in manu Zorobabel [53 1Kb] , etc. David: Emittes spiritum tuum et creabuntur [54 1Kb] . Isaias. Non angelus, neque nuntius [55 1Kb] , etc. Et in libro Sapientiae: Spiritus est qui fecit me [56 1Kb] .



CAP. V. Testimonia legis ac prophetarum de Trinitate.

[Col. 0830D] Ut autem tota Trinitas innotescat, audi Moysen in Genesi dicentem: In principio fecit Deus coelum et terram [57 1Kb] . Quod dicitur fecit, substantiae indicat unitatem. Cum autem dicitur, in principio Deus, in Filio Pater creasse intelligetur. Nec enim erat principium illud aliud, quod non esset Deus. Cum additur: Et Spiritus Domini ferebatur super aquas, tota Trinitas patenter exprimitur. Nota etiam Deum praemisisse hoc verbum: Faciamus hominem ad imaginem et similitudinem nostram [58 1Kb] . Cum dicitur, faciamus ostenditur in personis pluralitas. Non [Col. 0831A] enim dixit Deus angelis, faciamus, cum ipsi factores et creatores non sint, nec homo faciendus erat ad similitudinem angeli. De illo ergo dicit, faciamus, ut insinuet Trinitatem. De ipso dicit Moyses, fecit, dixit, vidit, ut exprimat in tribus ejusdem substantiae unitatem. Item in Genesi legitur quod Abraham tres vidit et unum adoravit, dicens: Si inveni gratiam in conspectu tuo, ne transieris servum tuum [59 1Kb] . Praemisit quia tres erant; et ad tres quasi ad unum loquitur, cum dicit: Domine, ne transeas servum tuum. Et ibidem: Afferatur aqua et laventur pedes vestri. Ecce plures: Et apposuit eis mensam, et manducaverunt. Et in his personarum pluralitatem insinuat. Cum vero subjungit: Revertens veniam ad te tempore isto, vita comite, unum esse [Col. 0831B] declarat. Sequitur: Surgentes autem inde, ibant, etc. Ecce adhuc tres. Et subjungit: Dixit autem Dominus: Num celabo ego puero meo Abrahae quae Sodomis facturus sum? In omnibus his et tres ad Abraham loquuntur et unus, et Abraham ad tres loquitur et ad unum. Et in omnibus habes mysterium Trinitatis et unitatis expressum. Cum autem Dei digitus in sacro eloquio sit virtus Dei, tres trium digitorum nomine et numero designantur. Unde et Isaias: Quis appendit tribus digitis molem terrae [60 1Kb] ? Quid per tres digitos potest designari, nisi trinitas personarum? Nam et in Exodo digitus Dei, dicitur virtus Dei. Dicunt enim magi Pharaonis: Digitus Dei est hic [61 1Kb] . Dicant ergo Judaei nobiscum, vel saltem cum magis Pharaonis Spiritum sanctum [Col. 0831C] digitum Dei esse. Noster equidem Messias in Evangelio dicit: Si in digito Dei ejicio daemonia, profecto venit in vos regnum Dei [62 1Kb] . Tres vero digitos tres personas profitemur in Deo. In Aggaeo itaque propheta Patrem et Filium, et Spiritum sanctum verba Domini manifeste exprimunt, cum dicit: Ego sum vobiscum [63 1Kb] , etc. Ecce Pater, et Verbum ejus, et Spiritus. Item Psalmista: Emittet verbum suum, et liquefaciet ea, flabit Spiritus ejus et fluent aquae [64 1Kb] . Et illud: Verbo Domini coeli firmati sunt, et spiritu oris ejus omnis virtus eorum [65 1Kb] . Et in Isaia: Dixit vir cui constitutum est de Christo Dei, etc. Ecce tria, Dominus, sermo, et Spiritus: Pater, Verbum et Spiritus sanctus scilicet. Unde in Jeremia: [Col. 0831D] Dixi: A, a, a, Domine Deus. Ipsi dicunt ad me: Nunquid per parabolas loquitur iste [66 1Kb] . Ter suspirat et invocat Trinitatem. Supponens vero singulariter, Domine Deus, indicat unam trium personarum substantiam. Simile est quod in Isaia vox angelorum audita est laudantium Deum atque dicentium: Sanctus, sanctus, sanctus [67 1Kb] . Illa triplex repetitio significat Trinitatem. Subjungens autem, Dominus Deus Sabaoth, insinuat unitatem. Et in Psalmo: Benedicat nos Deus, Deus noster, benedicat nos Deus [68 1Kb] . Nugatoria esset triplicatio hujus nominis, [Col. 0832A] si non contineretur in causa mysterium Trinitatis. Aggaeus etiam propheta Trinitatem satis aperte declarat, dum in eo Deus Pater loquitur de Spiritu dicens, et Filio suo: Spiritus meus, in medio vestri [69 1Kb] . Ecce Pater et Spiritus ejus. Et subjungit: Quia ecce commovebo coelum et terram, et veniet Desideratus cunctis gentibus. Et ecce Filius. In Psalmo: Benedictus qui venit in nomine Domini, Deus Dominus et illuxit nobis [70 1Kb] . Hic apertissime liquet quod Deus in nomine Domini venit. Verba etiam hominis haec sunt: Misit de summo et accepit me [71 1Kb] . Et: Beatus quem elegisti et assumpsisti [72 1Kb] . Isaias et Trinitatem in Deo et humanitatem in Filio manifeste declarans, in persona Dei Patris loquitur dicens: Ecce, inquit, Puer meus, suscipiam eum, etc. [Col. 0832B] [73 1Kb] . Isaias in persona Filii: Ego primus et ego novissimus, etc. [74 1Kb] . Quis hoc unquam veraciter dicere potuit, nisi Deus, qui tamen est a spiritu Dei missus? Et in eodem: Spiritus Domini super me, etc. [75 1Kb] . Hic habes et spiritum, et eum cujus est spiritus, et eum qui Spiritu sancto est unctus. Christus in libro Sapientiae legens testatur hanc prophetiam ea die in se ipso completam [76 1Kb] . In omnibus his natura Patris, et Filii, et Spiritus sancti manifestissime declaratur, ut expressius habeas pluralitatem personarum, unitatem in Deo. Scias quod in Hebraeo Deus interdum dicitur El et Adon: quod Deus vel Dominus singulariter sonat propter divinae substantiae unitatem. Interdum vero Eloi et Adonai pluraliter ponitur, et pluralitatem indicat personarum [Col. 0832C] [77 1Kb] . Singulariter ponitur in exemplo Geneseos, quod praemisimus, ubi dicitur: Locutus est Dominus ad Jacob: Surge [78 1Kb] , etc. Hic et nomen Dei, et actus ejus profertur singulariter in Hebraeo. Cum autem dicitur: Et aedificavit ibi altare et appellavit nomen loci, Domus Dei [79 1Kb] . Ibi apparuit ei Deus, hic et Deus et apparuit in Hebraeo pluraliter profertur. Ibi enim dicitur Eloim, et inglu dicitur, quod pluraliter significat, apparuerunt. Si enim singulariter, loqueretur, El et ingla quae singularia sunt, posuisset. In libro etiam Samuelis, David laudans Deum sic ait: Quae est autem, ut populus tuus, gens in terra [80 1Kb] , etc. Hic Deus, et ivit, pluraliter in Hebraeo dicuntur Eloim et alon, quae pluralia sunt, et significant [Col. 0832D] personarum pluralitatem; ala enim singulare est. Redimeret vero et sibi singulariter proferuntur propter substantiae unitatem. Item Jeremias [81 1Kb] : Dominus autem Deus verus est Deus vivens et rex sempiternus, ponuntur singulariter, in quo substantiae unitas indicatur. Item Moyses in Deuteronomio: Scito hodie, et cogita quod Dominus ipse Deus, et non sit alius [82 1Kb] . Ibi Dominus sicut in Latino, sic singulariter in Hebraeo ponitur. Ubi vero hic dicitur Deus, ibi Eloim quod pluraliter sonat in Hebraeo profertur. Et ne plurali appellativo plures substantiae [Col. 0833A] possent intelligi, adjungitur, et non sit alius. Quae necessitas aut quae ratio apud Hebraeos hanc socialem conjunctionem singularitatis et pluralitatis pariter introduxit, nisi quia volebat Deus et abscondi ad tempus et in suo revelari tempore mysterium Trinitatis? Praeterea illud nomen Dei, quod in secretis secretorum apud Judaeos ineffabile est, et tetragrammaton dicitur, licet quatuor figurarum, trium tantummodo elementorum Io, he, vaf, he; he, namque bis ponitur. Si ergo diligenter hoc nomen inspicias; trinum est in Hebraeo et unum. Nam si tantum primam et secundam litteram conjunxeris, scilicet, Io, et he, unum Dei nomen in Hebraeo efficitur. Si vero secundam et tertiam simul ponas, id est he et vaf, habes alterum Dei nomen. Si autem [Col. 0833B] copulaveris tertiam litteram atque quartam, id est vaf et he, habes et tertium. Rursus si omnes simul in ordinem conjunxeris, tantum invenies nomen unum. Qui ordinavit, ut essent tria nomina, unum nomen ipse te intelligere voluit in tribus personis ejusdem substantiae unitatem. Item in Numeris [83 1Kb] Dominus ad Moysen dicit: Loquere Aaron et filiis ejus, etc. His benedictionibus sacerdos aliis benedicens protensas ante vultum suum palmas utrasque tenebat. Cum vero dicebat Dominus, quod Hebraico illo quod supra diximus trino et uno nomine exprimebant, tres digitos priores, id est pollicem et indicem atque medium utriusque manus rectum et altius erigebat, et dicto ita Domino digitos remittebat, [Col. 0833C] ut prius. Quid per trium digitorum elevationem melius, quam Trinitatis excellentia mystice intelligi potest? Nota etiam quod in hac benedictione tam solemni, formam crucis sine qua nulla benedictio fit, apud Christianos signanter expressa est. His tribus digitis, sicut praelibatum est, appenditur moles terrae, digitumque Dei, id est Spiritum sanctum quem Judaei pertinaciter negant, magi Pharaonis confessi sunt. Mysterium sanctae Trinitatis tres solemnitates in Exodo exprimunt [84 1Kb] , solemnitas azymorum, solemnitas primitiarum et solemnitas fructuum collectorum. In Deuteronomio [85 1Kb] etiam eaedem solemnitates praecipiuntur. Prima festivitas azymorum, secunda hebdomadarum et tertia tabernaculorum. In Pascha immolatur. In [Col. 0833D] Pentecoste datur Spiritus sanctus. In scenopegia paternae majestatis potentia declaratur. Quare diligentius a Judaeo qualiter intelligat verba illa Jeremiae [86 1Kb] prophetae: Pervertistis verba Dei viventis, Domini exercituum Dei vestri. Ne enim cogatur Trinitatem manifeste confiteri, ibidem verba Dei pervertit. Dicit enim Hieronymus in Prologo super Genesim, quod haec verba quae ibi in Jeremia leguntur, Latini et Graeci codices non habent. Hebraei vero in suis voluminibus ista contra se legunt, et velint nolint, sacramentum Trinitatis annuntiant. Sunt quam plura alia testimonia de personarum [Col. 0834A] Trinitate, quae septuaginta Interpretes non transtulerunt, cum tamen essent in Hebraica veritate. Nam, sicut beatus Hieronymus in Prologo super Genesin dicit, ipsi de Patre et Filio et Spiritu sancto multa, aut omnia tacuerunt, aut aliter transtulerunt, quod prudenter egisse dicuntur, ne Ptolomaeus unius Dei cultor ad cujus petitionem transferebant, plures deos esse praesumeret. Noluerunt etiam fidei arcana vulgare; ideo, cum in Isaia septuaginta Interpretes invenissent de parvulo nato et nobis dato, quod vocaretur admirabilis, consiliarius, Deus fortis, pater futuri saeculi, princeps pacis [87 1Kb] , istorum nominum majestate perterriti, non sunt ausi hunc puerum appellare Deum, sed magni consilii Angelum, quod in Hebraico non habetur.



CAP. VI. Rationes et auctoritates de fide sanctae Trinitatis.
[Col. 0834B]

Aliqua induximus ad confutationem et confusionem Judaei, nunc de Trinitate aliqua inducamus ad aedificationem et solatium Christiani. Joannis evangelistae qui in sinu Salvatoris coelestis sapientiae fluenta potavit [88 1Kb] verba haec sunt: Tres sunt qui testimonium dant in coelo: Pater, Verbum et Spiritus sanctus, et hi tres unum sunt [89 1Kb] . Verba etiam Christi in Evangelio haec sunt: Spiritus qui a Patre procedit [90 1Kb] , ipse de meo accipiet; in quo Spiritum sanctum a Patre et Filio procedere apertissime docet. Iterum Doctor gentium Trinitatem insinuans dicit: Quoniam ex ipso, et per ipsum, et in ipso [Col. 0834C] sunt omnia [91 1Kb] . Pater ex quo omnia, Filius per quem omnia, Spiritus sanctus in quo omnia. Idem Apostolus: Ex Deo, coram Deo, in Christo loquimur [92 1Kb] . Ipse etiam qui veritas est, in Evangelio dicit: Ite, baptizate omnes gentes in nomine Patris, et Filii et Spiritus sancti [93 1Kb] . Si ergo Judaeus inficiari non potest, quin sapientia et bonitas Dei semper fuerint cum eo, et ipse nunquam sine illis; quis de Trinitate dubitet, cum sapientia Dei ejus et Filius, et bonitas Dei ipsius Spiritus appelletur? Intelligis quod in mente hominis sunt ratio, memoria et voluntas, et haec tria sunt una mens; nullum tamen illorum est alterum; quia nec ratio memoria est, aut voluntas, nec memoria voluntas est aut ratio, nec voluntas ratio est aut memoria. In eodem lacte [Col. 0834D] tres proprietates diversae sunt, serum, caseus et butyrum. In sole tria diversa, scilicet, corpus illud sphaericum, calor et splendor, tria illa sunt unus sol, et nullum illorum est alterum. Simplex eremita cuidam Judaeo disputanti cum eo, et argumentanti: Pater est Deus, Filius est Deus, Spiritus sanctus est Deus; nec Pater est Filius, nec Spiritus sanctus est Filius, ergo Pater et Filius et Spiritus sanctus non est idem Deus, sic legitur fefellisse; tres plicas enim in cappa sua faciens dicebat: Haec plica est pannus, et haec, et tertia, nulla istarum plicarum est altera, [Col. 0835A] ergo istae tres plicae sunt tres panni. Imo unus pannus. Sancta Trinitas tamen, non similitudinibus aut rationibus discutienda, sed amplectenda est fide. Transcendit eminentiam totius rationis humanae, sed hoc de illa simpliciter sentiamus, quod sacra docent nos eloquia, ut cum Psalmista dicamus: Juxta eloquium tuum da mihi intellectum [94 1Kb] . Domine, non ultra, non citra, non supra, non contra, sed juxta.



CAP. VII. Testimonia prophetarum, quod Filius a Patre missus sit.

Quod autem Deus Dei Filius sit, qui pro nostra salute a Deo Patre missus est, ex his quae in nostris et Judaeorum codicibus assidue leguntur, apertissime liquet. Nam in illa auctoritate quam praemisimus, [Col. 0835B] ubi Sapientia Dei se ante omnia genitam protestatur, in fine verborum concludit dicens: Et deliciae meae esse cum filiis hominum [95 1Kb] . Specialiter enim delectatur in illa dilectione, quam nobis exhibuit, ut hominem redimeret homo factus. De eodem Jeremias propheta sic ait: Hic est Deus noster, et non aestimabitur alius ab eo: hic omnem adinvenit viam scientiae et disciplinae [96 1Kb] . Et adjungit: Post haec in terris visus est, et cum hominibus conversatus est [97 1Kb] .



CAP. VIII. Testimonia quod Christus venerit in carne.

Quod Christus de semine Abrahae nasceretur, Dominus in Genesi manifestat, dicens ad Abraham, et loquens: In semine tuo benedicentur omnes gentes [Col. 0835C] [98 1Kb] . Quae gentes benedictae fuerunt in Isaac? Judaei? Nonne prae omnibus populis maledicti sunt a Domino et damnati? Quaere ergo alium de semine Abrahae, in quo omnes gentes benedicantur, et non invenies nisi Christum. Benedictionem omnium gentium dedit illi Dominus [99 1Kb] , et omnes in eo benedicti sunt a Domino, qui fecit coelum et terram [100 1Kb] . De hoc semine dicit Isaias: Nisi Dominus Sabaoth reliquisset nobis semen, quasi Sodoma fuissemus, et quasi Gomorrha similes essemus [1 1Kb] . Hoc omnino de Isaac intelligi non potest. Qua enim potestate, qua scientia, qua virtute nos ab aliquo peccato potuit Isaac liberare? In signum vero, quod Christus nasceretur de successione Abrahae, fecit Abraham servum suum jurare super femur suum [2 1Kb] quod mandatum [Col. 0835D] ejus impleret, de quaerenda Isaac uxore; jurans enim super Abrahae femur, intelligebatur jurare non in Abraham vel in Isaac, sed in eo qui erat de femore Abrahae nasciturus. In ejusdem fidei reverentia ipse Abraham, Isaac, et Jacob [3 1Kb] , atque posteri ejus circumcisionis signum spiritualiter acceperunt, ut ab aliis populis discerneretur populus, de quo ille cui reposita erat benedictio, nasceretur. Ideo Balaam in libro Numeri [4 1Kb] dicit: Orietur stella ex Jacob, etc. Quod etiam Christus de posteritate [Col. 0836A] Abraham nasceretur, habes in Deuteronomio [5 1Kb] ex verbis Moysi ad populum sic loquentis: Prophetam de gente tua et de fratribus tuis suscitabit Dominus, etc. Hoc Judaei de Josue, et non de Christo intellexerunt. Ut autem hoc de Christo et non de Josue dictum scias, vide historiae seriem, nec in aliquo dubitabis. Nam in monte Oreb petierunt filii Israel paulo ante [6 1Kb] , ne ultra vocem Domini tam terribilem audirent, et ignem ne morerentur aspicerent. Ideo dicit Dominus ad Moysen: Prophetam suscitabo eis de medio fratrum suorum [7 1Kb] , id est de tribu Juda. Illa enim tribus erat in medio aliarum tribuum constituta. Quod autem vocet eum prophetam, convenit Christo. Josue enim alicubi prophetasse non lego. Christus autem de se ipso dicit: Non est propheta [Col. 0836B] sine honore, nisi in patria sua [8 1Kb] . Ipse enim de passione, et resurrectione et ascensione sua, de vocatione etiam gentium, et fide Evangelii dilatanda [9 1Kb] , de excidio Jerusalem, et multa alia quae evenisse certum est, prophetavit [10 1Kb] . Quod autem apponit similem Moysi, insinuat quod Christus, sicut Moyses et non Josue, legem dedit. Iterum cum a Domino dicitur Moysi de Josue: Ponam manum tuam super eum, et dabis ei praecepta cunctis videntibus [11 1Kb] , manifeste ostenditur quod Josue Moyse minor esset, utpote cui Moyses manum imponeret. Cum vero superadditur: Si quid agendum erit, Eleazar sacerdos consulet Dominum [12 1Kb] , etc. Etiam Eleazaro inferior Josue declaratur. Patet ergo, cum in Messia [Col. 0836C] benedicendae sint omnes tribus terrae, nec Moyse aut Eleazaro possit esse inferior, non ad Josue, sed ad Christum verba haec pertinere: Prophetam suscitabo eis de medio fratrum suorum similem sui [13 1Kb] . Sequitur: Et ponam [14 1Kb] , etc. Nemo qui recte sapiat haec ad Christum dubitet pertinere, maxime cum verba ejus spiritus et vita sint. Expressius simile habes in eo quod David cogitanti aedificare domum Domino Nathan propheta ei sub persona Domini loquens, ait: Cum completi fuerint dies tui [15 1Kb] , etc. Certum est quod Salomon patre vivente regnavit. Quomodo ergo possunt Salomoni haec verba convenire: Cum completi fuerint dies tui et dormieris cum patribus tuis, suscitabo semen tuum [16 1Kb] . Id est, Salomonem filium tuum? Sed nec illud quod sequitur [Col. 0836D] convenit Salomoni: Stabiliam thronum ejus, usque in sempiternum [17 1Kb] ; quia cito finitum est regnum ejus. Illud etiam a Salomone longe est: Misericordiam meam non auferam ab eo [18 1Kb] . Nam in tertio Regum haec verba leguntur: Cum esset Salomon senex, depravatum est cor ejus per mulieres, ut sequeretur deos alienos. Colebat autem Salomon Astarten deam Sidoniorum, et Chamos deam Moabitarum, et Moloch idolum Ammonitarum. Igitur iratus est Dominus Salomoni, quod aversa esset [Col. 0837A] mens ejus a Domino Deo Israel [19 1Kb] . Ideo dicit Dominus: quia non custodisti pactum meum, disrumpens scindam regnum tuum [20 1Kb] . Nonne ergo ablata est ab eo misericordia Dei, quem apostatare permisit, et regnum ejus scidit, et filio ejus auferens, servo dedit?



CAP. IX. Testimonia, quod Christus de David nasceretur.

Quod autem Christus de David nasceretur, habes ex testimonio Jeremiae dicentis: Ecce dies veniunt, dicit Dominus [21 1Kb] , etc. Tempore Jeremiae mortui jam erant David, Salomon, Ezechias, et omnes sancti, et justi reges, nec inveniens, o Judaee, cui alii possit hoc convenire quam Christo. Quod dicit: Ecce [Col. 0837B] dies veniunt; hoc ad tuum Messiam, quem venturum somnias, pertinere non potest. Jam enim transiit tempus, quod Messiae venturo propheta praefixit. Item David: Juravi David servo meo [22 1Kb] , id est immutabiliter et sine conditione promisi usque in aeternum, praeparabo semen tuum et sedem tuam in generationem et generationem. Haec Salomoni convenire non possunt; sed Christo, qui regnaturus est in aeternum.



CAP. X. Testimonia quod Christus de gentibus nasceretur.

Quod vero Christus de gentibus nasceretur, colligere potes ex verbis Isaiae dicentis: Emitte, agnum, Domine, dominatorem terrae de petra deserti ad montem filiae Sion [23 1Kb] . Desertum gentilitas: Ruth [Col. 0837C] vero, petra deserti [24 1Kb] ; eo quod fuerit Moabitis, quasi dicat: Ex te egredietur agnus, qui tollet peccata mundi et dominabitur universo orbi. Ruth equidem de Booz genuit Obeth, Obeth Jesse, Jesse autem David; de David autem Christus [25 1Kb] . Audi iterum Isaiam apertius declarantem quod Christus vocaret ad finem Judaeos et gentes: Parum est ut sis mihi servus ad suscitandas tribus Jacob [26 1Kb] , etc. Iterum Isaias divinitatem Christi et humanitatem simul insinuat, in persona Dei Patris loquens: Ecce ego mittam in fundamentis Sion [27 1Kb] , etc. Nomine lapidis scilicet creaturae firmae et stabilis humanitas innocentissima Christi designatur. In eo autem, quod dicit: Qui crediderit in eum, non confundetur [Col. 0837D] [28 1Kb] , vera divinitas illius exprimitur. Si enim Christus homo esset, et non Deus, in eum credere idololatria esset. Si autem Judaeus ad litteram hoc intelligit aut credit, in lapidem et tanquam idololatra condemnabitur; aut hunc lapidem non credet, et testimonio prophetae confundetur. Christus lapis angularis, reprobatus a Judaeis, duos populos, scilicet, Judaeum atque gentilem quasi duos diversos parietes counivit, sicut Psalmista commemorat: Lapidem quem reprobaverunt aedificantes, hic factus est in caput anguli [29 1Kb] . Christi divinitatem Isaias manifeste declarat: [Col. 0838A] Labor, inquit, Aegypti et negotiatio Aethiopiae [30 1Kb] , etc. Cum haec, nec puro homini, nec Deo puro possint adaptari, aut ostendat Judaeus cui ista conveniant, aut mendacii prophetam arguat, aut eumdem esse Deum et hominem recognoscat. Salvator idem est quod Christus, quem ideo propheta dicit Deum absconditum. Prius enim absconditus fuit in sinu Patris, postea in utero matris, in praesepio, in sepulcro, et etiam in sacramento altaris. Nec verba haec Cyro regi Judaeus ascribat, nec enim Cyrus, aut alius rex praeter Christum Deus est absconditus, aut apertus. Alii secundum visum vel auditum judicant; Christus autem qui summa justitia et summa sapientia est, judicat in se ipso, testante Isaia qui dicit: Non secundum visionem oculorum [Col. 0838B] judicabit; neque secundum auditum aurium arguet, sed judicabit in justitia pauperes, et arguet in aequitate pro mansuetis terrae [31 1Kb] . Et ut ejus potentia omnem hominum potentiam praecellere declaretur, adjungit: Et percutiet terram virga oris sui, et spiritu labiorum suorum interficiet impium. Solius equidem Dei est Antichristum destruere, et non secundum verba, sed secundum corda et merita homines judicare.



CAP. XI. Quod Christus in propria persona venit.

Quod autem Christus, sicut a patriarchis optatus, et praenuntiatus a prophetis fuerat, in propria persona venerit, Dominus per Isaiam aperte insinuat, dicens: Propter hoc, inquit, sciet populus meus nomen [Col. 0838C] meum in die illa, quia ego ipse qui loquebar, ecce adsum [32 1Kb] . Ac si dicat: Ego qui loquebar in prophetis, carnem sumo et venio: Unde ad adventum ipsius idem propheta nos invitat et dicit: Praeparare, Israel, in occursum Domini Dei tui, quia venit [33 1Kb] . Sic habitantibus in regione umbrae mortis lux orta est eis [34 1Kb] . Ipse est, o Christiane, qui tibi de se in Evangelio dicit: Ego sum lux mundi [35 1Kb] . Hic est parvulus, qui, testimonio Isaiae, Natus est nobis, et filius datus est nobis, admirabilis, consiliarius, Deus fortis [36 1Kb] . Et adjungit: Multiplicabitur ejus imperium, et pacis non erit finis. Et ut plenius honorem accumulet: Amodo, inquit, et usque in sempiternum. Indica mihi, o Judaee, quis puer ille nobis natus, aut [Col. 0838D] filius nobis datus, quem Isaias asserit Deum et ejus imperium sempiternum? Item vero propheta et Christi potentiam et passionis suae ignominiam manifestans: Ecce, inquit, puer meus elevabitur, et exaltabitur [37 1Kb] , etc. Hieronymus sic exponit, quod reges et sapientes hujus saeculi continebunt os suum, id est non obloquentur, sed consentient legi Christi, qui gentes asperget suo sanguine et baptismo: et quibus non fuit de eo nuntiatum, ipsi videbunt et intelligent, sicut Veritas in Evangelio dicit: Beati qui non viderunt, et crediderunt [38 1Kb] .



CAP. XII. Quod Christus esset Deus et homo de semine Abrahae.
[Col. 0839A]

Semen Abrahae [39 1Kb] seu germen Domini Christus in sacro eloquio saepe dicitur, sive fructus. Unde Isaias: In die illa erit germen Domini in magnificentia, et gloria et fructus terrae sublimis [40 1Kb] . De hoc fructu dicit Psalmista: Dominus dabit benignitatem, et terra nostra dabit fructum [41 1Kb] . Et insinuans gloriam fructus, adjungit: Justitia ante eum ambulabit et ponet in via gressus suos.---Orietur in diebus ejus justitia et abundantia pacis, donec auferatur luna [42 1Kb] . Quis est iste fructus, cujus justitia et pax datur, quandiu luna est duratura? Psalmista miratur posse suaderi homini quod Christus in ea sit natus civitate, seu Synagoga quam fecit. Dicit enim: Nunquid [Col. 0839B] aliquis homo dicet [43 1Kb] , id est persuadebit, scilicet Synagogae, hoc miraculum tam stupendum, ut unus et idem in ea civitate Dei, de qua gloriosa dicta sunt et natus sit homo, et ipse eam fundavit tanquam Deus [44 1Kb] ? Quasi diceret: Hoc Judaeo, nisi divina virtute persuaderi non potest. Propterea Isaias exclamat et dicit: Domine, quis credidit auditui nostro [45 1Kb] ? Vere divinitus persuaderi potest, quia Dominus narrat in scripturis populorum et principum, horum qui fuerunt in ea [46 1Kb] , id est in Synagoga, quibus datae sunt prophetiae, et quibus specialiter promissus est Christus. O civitas Dei, habitatio in te sicut laetantium omnium! Qui enim habitat, et perseverat in fide Christi, laetabitur in aeternum. [Col. 0839C] Rursum Jeremias: Hic est Deus noster [47 1Kb] , etc. Post hoc, id est, postquam legem dederat in terris visus est, et cum hominibus conversatus est [48 1Kb] . Et si non invenit alium, praeter Christum; velit perditus, ne perdatur, ipsum confiteri nobiscum. Nec murmuret Judaeus verba haec esse Baruch, et non Jeremiae. Verba enim haec Baruch de ore Jeremiae accepit, sicut notarius illius, et scripsit. Unde in eodem Jeremia [49 1Kb] legitur: Vocavit ergo Jeremias Baruch filium Neriae, et scripsit Baruch ex ore Jeremiae in volumine libri omnes sermones Domini, quos locutus est ad eum Dominus. Daniel de adventu Christi, de oblatione ejus ad mortem, de ascensione et glorificatione, sic scripsit: Vidi in visione, et ecce in nubibus coeli quasi filius hominis veniebat [50 1Kb] Ecce [Col. 0839D] adventus. Et oblatus est Antiquus dierum [51 1Kb] Ecce passio. Oblatus est enim, quia voluit [52 1Kb] . Et data est ei potestas aeterna [53 1Kb] . Ecce resurrectio. Ipse enim resurgens discipulis suis dicit: Data est mihi omnis potestas in coelo et in terra [54 1Kb] . Vide ergo, Judaee, si alii hominum quam Christo haec verba conveniunt, ut in nubibus coeli quasi filius hominis veniat, et offeratur Antiquo dierum, id est aeterno Patri, ut sit potestas ejus aeterna, et regnum, quod non corrumpatur. Idem Daniel refert de tribus pueris in [Col. 0840A] fornace, et quod quartus inter eos quasi filius hominis erat [55 1Kb] : Hic est lapis abscissus sine manibus [56 1Kb] , id est, absque coitu et humano semine de utero virginali conceptus, qui contritis omnibus regnis, factus est mons magnus, terramque universam complevit. O Judaee, intellige quam manifeste praenuntiat Christi adventum et nativitatem Daniel in tertia visione. Nabuchodonosor viderat statuam cujus caput erat aureum, pars corporis sequens argentea, tertia pars aenea, quarta partim testea, partim ferrea. Exponit Daniel regnum Nabuchodonosor, scilicet regnum Babyloniorum aureum; regnum Medorum atque Persarum argenteum, regnum tertium, Alexandri scilicet Macedonis aeneum, tum propter famae sonoritatem, tum propter Graeci [Col. 0840B] sermonis facundiam; regnum etiam quartum, scilicet Romanorum ferreum appellat, quia regnum illud omnes nationes domuit et oppressit. Pedes etiam et digiti statutae quam describit ex parte ferrei et ex parte fictiles erant, quia quanto fortius regnum illud ab initio fuit, tanto nunc turpius a prima virtute degenerat et quadam fracta imbecillitate vilescit. In fine istorum regnorum auri et argenti, aeris et ferri, abscissus est lapis sine manibus, id est sine opere humano; iste lapis crevit in montem magnum, et confregit atque contrivit statuam. Vide, Judaee, quam gloriose magnificatus est Christus, lapis ille quem reprobasti, quomodo implevit orbem, et majestate ejus repleta est terra [57 1Kb] ? Vide ne offendas [Col. 0840C] in hunc lapidem [58 1Kb] ; qui enim in eum offenderit, confringetur [59 1Kb] ; super quem vero ceciderit, conteret eum. Ecce in Daniele [60 1Kb] lapis abscissus sine manibus, in Isaia [61 1Kb] Emmanuel de virgine conceptus. In Psalmo Deus descendens in virginem sicut pluvia in vellus [62 1Kb] . Ipsa enim est porta semper clausa, et tamen princeps ingreditur et egreditur per eam, sicut testatur Ezechiel, dicens [63 1Kb] : Converti me ad portam sanctuarii exterioris, etc. Super hunc locum dicit Isidorus: Genitalia muliebria, portae dicuntur, quia partui clauduntur et aperiuntur. Unde Job [64 1Kb] . Qui non clausit portas ventris qui me portavit, sedebit in porta, id est in utero virginis, et comedet panem, id est Dei faciet voluntatem, juxta illud: Habeo panem manducare, quem vos nescitis [65 1Kb] . Et [Col. 0840D] illud: Cibus meus est voluntatem Patris mei facere [66 1Kb] . Item matris Dei virginitas in Isaia manifeste declaratur, cum dicitur: Propter hoc dabit Dominus ipse vobis signum [67 1Kb] , etc. Quid significat, o Judaee, haec locutio, nobiscum Deus [68 1Kb] , nisi homo Deus, cum ipse conceptus et natus sit ad hoc, ut sit nobiscum et sit Deus? ostende nobis aliquem conceptum de aliqua et natum sive virgine, sive alia, qui sit nobiscum Deus; et quia non invenis alium, crede in istum. Praeterea quod signum, quod miraculum esset, si [Col. 0841A] alia quam virgo conciperet et pareret? Hoc signum ergo Deus dedit, quia virgo peperit. Super hunc locum Hieronymus dicit: Quando dicitur, o Judaee, etc.

Si ergo juvencula vel puella, ut tu mentiris et non virgo pariat, quod signum et quod miraculum erit? Virgo Hebraice betula dicitur, quod in praesenti loco non scribitur; sed pro hoc verbo positum est Alma, quod omnes interpretes, praeter Septuaginta, adolescentulam transtulerunt. Alma vero apud eos ambiguum est: dicitur enim adolescentula et abscondita, id est apocryphos. In Genesi [69 1Kb] vero, ubi Rebecca dicitur alma, Aquila transtulit absconditam. Alma non solum puella est, virgo nuptui apta, sed virgo abscondita, et diligentius custodita, et quae virorum aspectibus nunquam patuit. Addit [Col. 0841B] etiam Hieronymus se nunquam legisse alma in muliere nupta, sed in ea quae virgo et aetate adolescentula et virginitate integra. Sequitur: Butyrum et mel comedet [70 1Kb] , cibos scilicet infantiles, ut verus homo non phantasticus cognoscatur. Item Isaias de infantia Salvatoris et virtute infantis: Accessi ad prophetissam, et concepit et peperit filium [71 1Kb] , etc. Stylus hominis est, quo solent homines scribere. Scripsit autem Isaias, in hoc volumine, quod nunc legimus. Et quid? Ne puer natus regnum diaboli ulterius patiatur? sed ipse spolia fortis armati diripiat. Prophetissa hic intelligitur spiritus prophetiae, Spiritus autem in Hebraeo rumpha genere feminino censetur. Accessit Isaias ad spiritum prophetiae, qui [Col. 0841C] juxta prophetiam Isaiae Christus de Spiritu sancto concipitur. Quia vero quidam Judaei astrologorum scientiam profitentur, et eis libentius forte credunt quam suis prophetiis, in libro Albumasar legunt, qui longe ante Christi nativitatem editus fuit, et in eo haec verba expresse inveniunt: Nascitur primo virginis decano mater, etc. Hinc habes quid nostra virgo sit; aliam enim invenire non poteris, cui ista conveniant; habes, inquam, et quod sub signo virginis nascitura erat et habitura virum, qui eam non tangeret et virgo patrem lactatura. Et vide, quia Christiani, astrologiae ignari, dum sol in virgine est, adhuc nativitatem Virginis celebrant annuatim. Item assumpti hominis sanctificatio describitur in [Col. 0841D] eodem propheta cum dicit: Egredietur virga de radice Jesse [72 1Kb] , etc. Ultimum ad verba refertur, et ad caput caetera dona. Nec te moveat verbum illud: Ego Dominus creavi eam [73 1Kb] ; illum qui se vocat vermem, qui se ipsum fecit carnem creatam, quem terra germinavit, ipsum non abhorreo dicere creaturam. Aperiatur, dicit propheta, terra, et germinet Salvatorem [74 1Kb] , veritasque de terra orta est, et justitia de coelo prospexit [75 1Kb] . Quod autem in Psalmo legitur: Descendet sicut pluvia [76 1Kb] , etc. Notatur Christi conceptio de sanctificatione Spiritus sancti, qui virginitatem non abstulit sed sacravit. Hic est filius hominis, de quo [Col. 0842A] dicitur in Psalmo: Fiat manus tua super virum dexterae tuae; et super filium hominis, quem confirmasti tibi [77 1Kb] . Merito autem dicitur filius dexterae Dei qui sedet a dextris Dei [78 1Kb] .



CAP. XIII. Testimonia de loco et tempore nativitatis Christi.

Quod autem Christus nasceretur in Bethlehem, Michaeas [79 1Kb] quandoque praedixerat: Et tu Bethlehem Ephrata, etc. Dicat mihi Judaeus quis sit, quem propheta praedixit nasciturum de Bethlehem et cujus egressus est, sicut ipse dicit: Exivi a Patre, et veni in mundum [80 1Kb] . Et Psalmista de eodem: A summo coelo egressio ejus [81 1Kb] . Tempus autem nativitatis Christi Jacob manifestat in Genesi dicens: Non auferetur sceptrum de Juda [82 1Kb] , etc. Revolve historias et invenies [Col. 0842B] Sedechiam ultimum regem fuisse de tribu Juda [83 1Kb] , postea vero fuerunt duces de tribu usque ad Herodem filium Antipatri. Dic ergo mihi, perditissime Judaee, si a tempore Saulis rexit aliquis populum Israel, sive rex, sive dux, qui non esset Judaeus, usque ad Herodem? Ipse vero gentilis, et ideo alienigena fuit. Nemo autem dubitat, quod sub ipso natus est Christus [84 1Kb] . Aut ergo Jacob reprehende mendacii, aut ejus prophetiae consenti et confitere venisse Christum, qui a tuo patriarcha praedictus est exspectatio gentium. Rursum Christi adventus, non solum per Danielem prophetatus, sed eidem in decima visione Danielis per Gabrielem archangelum praenuntiatus et promissus. Verba vero Gabrielis [Col. 0842C] sunt haec: Daniel nunc egressus sum ut docerem te: tu ergo animadverte [85 1Kb] , etc. Gabriel tertium tempus assignat, in quo ungendus est Sanctus sanctorum, et impleantur prophetiae, quas videmus completas in Christo. Omnes enim prophetae de ipso locuti sunt, et ut peccatum deleatur morte scilicet Christi, quam statim nominat. Unde damnabiliter Messiam exspectant, qui omnia haec in Christo completa desiderant. Et adjungit Angelus: Scito ergo et adverte, ab exitu sermonis [86 1Kb] , etc. Audiat Judaeus occisionem Christi, et videat Christi populum paratum ad omnia supplicia mortis, antequam neget Christum; videat desolationem suam, videat cessare unctionem Judaeorum; et sciat venire Messiam. Sequitur: Civitatem et sanctuarium dissipabit Dominus [87 1Kb] , etc. Attende, [Col. 0842D] Judaee insipiens et sponte infelix, quia tempus quod praefixit angelus jam diu elapsum est. Acciderunt civitati tuae omnia quae praedixit, nec jam tempora visitationis divinae in mendacio somnies. Diu est enim quod tua desolatio jam incoepit, praefixa tempora transierunt, et captivitas tua, quousque convertaris ad Christum, finem ulterius non habebit. Vides ablatum tabernaculum, templum subversum, coeremoniis finem positum, et impletum est in populo tuo quod Osee [88 1Kb] praedixerat: Dies, inquit, multos sedebunt filii Israel sine principe, et [Col. 0843A] sine altari, et sine ephod et sine teraphin. In historia legimus [89 1Kb] quod Azarias, filius Ebeth, facto in se Spiritu Dei coram rege Asa et exercitu ejus, haec inter caetera prophetavit: Transibunt multi dies in Israel, etc. Testimonio Bedae hae septuaginta hebdomades distinctae per septem annos, quadringentos et nonaginta annos insinuant. Ab exitu hujus sermonis usque ad Cyrum fuerunt septem hebdomades. Sexaginta vero duae a Cyro usque ad Titum, et una hebdomada obsidionis, id est infra impletum septennium, quo civitas obsessa est a Tito, defecit hostia et sacrificium, et in templo visa est desolatio abominationis; quia in templo imago Caesaris est collocata, in ultionem illius verbi: Non habemus regem nisi Caesarem [90 1Kb] ; ut cogerentur habere pro [Col. 0843B] Deo, quem praetulerant Salvatori suo. Non moveat quemquam, quod prius ponit septem hebdomades et postea septuaginta; Hebraeum enim idioma est. Nam cum Latinus dicat Abraham vixit centum septuaginta et quinque annis [91 1Kb] , Hebraeus e diverso dicit quinque et septuaginta et centum. Cum ergo constet numerum istarum hebdomadarum jam completum, nec in sacro eloquio majores inveniri hebdomades, constat cessasse Judaeorum unctionem et Messiam venisse. Notandum autem quod cum hanc captivitatem duae aliae captivitates praecesserint, quaerendum est a Judaeis quae causa sit hujus tam longae et interminabilis captivitatis. Idololatria enim duarum praecedentium causa fuit. [Col. 0843C] Nam haec prophetae testantur; illi etiam negare non possunt, cum in ipsis captivitatibus idola coluisse legantur. Cum ergo, postquam de Babylonia redierunt, non inveniantur idola coluisse, tam gravis offensae et tantae dispersionis et tam longae captivitatis, nec Judaeus, nec alius causam aliam invenire potest, quam iniquitatem in Jesum Christum Dei Filium, invidia instigante, commissam. Sicut enim certum est quod juste judicat Deus, et major et diuturnior est ista captivitas, quam Babylonica; major ab eis assignari debuit offensa. Hieronymus super Osee quaestionem hanc movet, et aliam causam quam Christi crucifixionem invenire non potest; Josephus tamen in octavo decimo Antiquitatum libro scripsit, Jerusalem propter interfectionem [Col. 0843D] Jacobi fuisse destructam, sed totum redundat in gloriam Salvatoris. Jacobus enim a Judaeis de pinnaculo templi praecipitatus pertica fullonis excerebratus est, quia perhibebat Christo testimonium veritatis. Adhuc tamen quaeritur, quae tam desperatae captivitatis causa fuit; quia Josephus hoc non solvit.



CAP. XIV. Quod impleta sunt desideria prophetarum de Christo.

Si vero attendas desideria prophetarum de Christi [Col. 0844A] adventu certasque Dei promissiones, non poteris dubitare venisse Messiam, dicit Isaias: Utinam disrumperes caelos, et descenderes, a facie tua montes defluerent [92 1Kb] ! Et post pauca subjungit: Descendisti, et a facie tua montes fluxerunt [93 1Kb] . Hieronymus haec dicit, quia propheta rogaverat Deum, seque intelligens exauditum, et quod in proximo complenda erant desideria prophetarum, subjungit: Descendisti, quia Verbum caro factum est, et habitavit in nobis [94 1Kb] , et sic increduli et superbi defluxerunt, quia deficientes in se in viam fidei cucurrerunt. Item Dominus in Zacharia [95 1Kb] : Gaude et laetare, filia Sion, etc. Judaeus hic non respondebit, quia respondere non poterit. Et Isaias: Consurge, consurge, induere fortitudinem, brachium Domini [96 1Kb] , [Col. 0844B] etc. Quasi dicat: Sicut per mare Rubrum liberasti, ita nunc libera per baptismum. Idem Deus Pater loquitur in eodem: Audite, inquit, me duro corde, et qui longe estis [97 1Kb] , etc. Jam effluxerunt anni mille ducenti, ex quo Christus salus nostra natus est, tu vero, Judaee, adhuc exspectas. Ubi est ergo quod praedixerat Deus, quod non moraretur salus ejus, et cito fiet in Sion et in Jerusalem. Cui magis credendum est, Deo an tibi? Dixit Deus quod non moraretur salus, et quod dixerit, jam implevit, transacti sunt mille anni. Tu vero, qui post promissionem Dei jam exspectasti mille annis, quousque exspectabis? Prophetae David erat gravis Christi dilatio, cum dicebat: Domine, inclina coelos [Col. 0844C] tuos et descende; tange montes et fumigabunt [98 1Kb] . Et illud: Qui sedes super cherubim, manifestare coram Ephraim, Benjamin, et Manasse [99 1Kb] , id est omnibus innotesce. Et illud: Excita potentiam tuam, et veni, ut salvos facias nos [100 1Kb] . Et illud: Deus, judicium tuum regi da [1 1Kb] . Et quasi exaudisset orationem David, dicit: Posui adjutorium in potente, et exaltavi de plebe mea [2 1Kb] . Et iterum: Et ego primogenitum ponam illum, excelsum prae regibus terrae [3 1Kb] . De David non potes intelligere ista. Multi enim reges eo tempore fuerunt potentiores et excellentiores in terra; sed nec primogenitus Dei fuit, quod soli Christo convenit, qui primogenitus in multis fratribus fuit, et fecit nos per adoptionem fratres suos et Dei filios, haeredes Dei, cohaeredes autem suos [4 1Kb] .



CAP. XV. Testimonia legis et prophetarum quod Christus in humilitate venturus sit.
[Col. 0844D]

Homo per superbiam cecidit [5 1Kb] , Christus hominem redempturus humilis venit, et de humili virgine natus, de humilibus et simplicibus apostolos elegit [6 1Kb] , per quos confunderet sapientiam et superbiam hujus mundi [7 1Kb] . Unde Zacharias [8 1Kb] : Quis tu, mons magne, coram Zorobabel, etc. Mons a monte humiliatur, id est a Christo diabolus, et gratia gratiae coaequatur, dum ea quae in Veteri Testamento [Col. 0845A] promissa sunt, in Novo complentur. Item de humilitate Christi Zacharias [9 1Kb] propheta loquitur, dicens: Exsulta satis, filia Sion, etc. In tota lege, quam legis non intelligis, o Judaee, non invenies regem aliquem Jerusalem super asinam et pullum asinae sedisse, cujus potestas fuerit a mari usque ad mare. Non solum autem de adventu Christi, sed et de Praecursore adventus illius, Joanne Baptista prophetaverunt antiqui, videlicet Malachias [10 1Kb] . Ecce ego mitto Angelum meum, etc. Non dicit propheta, postea veniet, sed dicit statim; ex quo scis Joannem Baptistam venisse, scias et Christum sine dilatione secutum fuisse. Ecce venit, dicit Dominus exercituum, et quis poterit cogitare diem adventus ejus [11 1Kb] ?



CAP. XVI. Quod Christus daemonia expelleret, et miracula faceret.
[Col. 0845B]

De expulsione daemonum Zacharias protestatur et dicit: In die illa disperdam idolorum nomina [12 1Kb] , etc. Quod autem Christus facturus esset miracula, praedixerat Isaias [13 1Kb] : Tunc aperientur oculi caecorum, etc. Et hoc est quod Christianus in Evangelio legit, dum Christus discipulis Joannis Baptistae, qui ad eum missi fuerant, dicit: Euntes renuntiate Joanni quae audistis [14 1Kb] , etc. Item Isaias de miraculis ejus: Ecce cum justitia regnabit rex [15 1Kb] , etc. Ex his patet, quam grata sit et secura protectio Christi. De potentia vero Christi loquitur Jeremias, et dicit: Quis suscitabit justum? Quis ei gentes [16 1Kb] , etc. [Col. 0845C] Habacuc praevidens Christum cito venturum, ipsum quasi praesentem annuntiat, dicens: Egressus ejus in salutem populi tui cum Christo tuo [17 1Kb] .



CAP. XVII. Testimonia prophetarum, de reprobatione sacrificiorum legalium.

Loquitur Dominus in Isaia [18 1Kb] : Non te servire feci Jacob, etc. Amos [19 1Kb] de eodem: Nunquid hostias, etc. Item Isaias [20 1Kb] : Quo mihi multitudinem victimarum, etc. Et in Psalmo: Non accipiam de domo tua vitulos [21 1Kb] , etc. Item: Neomenias vestras [22 1Kb] , etc. David in Psalmo: Sacrificium Deo spiritus [23 1Kb] , etc. Isaias [24 1Kb] de eodem: Ad quem respiciam, dicit Dominus, etc. In Amos [25 1Kb] propheta: Odi, etc. Micheas [26 1Kb] de eodem: Nunquid offeram Deo, etc. Malachias de eodem [27 1Kb] : Non est mihi voluntas in vobis, [Col. 0845D] etc. Hic non solum legalium reprobatio et abjectio Judaeorum, sed et gentium declaratur vocatio. Isaias [28 1Kb] : Qui immolat bovem, quasi, etc. Psalmista in persona Christi: Sacrificium et oblationem noluisti, aures autem perfecisti mihi [29 1Kb] . Vel secundum aliam translationem, corpus autem aptasti mihi, ut ex eo immaculatum sacrificium offeram tibi. Legitur in libro Regum Samuelem dixisse: Nunquid vult Deus holocausta [30 1Kb] , etc. Per [Col. 0846A] obedientiam quidem voluntas propria, per victimam caro aliena mactatur. Item David: Quoniam si voluisses sacrificium [31 1Kb] , etc. Et illud: Non in sacrificiis arguam te [32 1Kb] . Et cum praemisisset: Non accipiam de domo tua vitulos, etc., adjungit: Immola Deo sacrificium laudis [33 1Kb] .



CAP. XVIII. Testimonia legis et prophetarum de Passione Christi.

Passio Christi in lege et prophetis multipliciter praefigurata est; eam enim agni paschalis immolatio apertissime figuravit. Diligenter attendas mensem, mensisque lunationem, et horam diei, in qua sacrificabatur agnus, et caetera quae in agno fiebant [34 1Kb] , eadem in Christo videbis impleta. Isaias [35 1Kb] : Sicut ovis ad occisionem ductus, etc., subaudi, ut suam [Col. 0846B] impediret passionem. Habacuc [36 1Kb] : Cornua in manibus ejus. Cornua scilicet crucis: Ibi abscondita est fortitudo ejus [37 1Kb] . Quis enim tunc crederet Deum esse omnipotentem, hominem tam patienter et humiliter tam crudelia patientem? Item Isaias: Vae animae, quia cogitaverunt, etc. Anima Christi vocatur quandoque populus Israel, juxta illud: Peccavit anima tua, Deus [38 1Kb] . Item Isaias [39 1Kb] : Non erat ei species, neque decor, etc. Cum Judaeus nullum prophetam inveniat, cui verba Isaiae adaptare merito possit, et videat Christi crucem apud principes terrae et populos gloriosam, tandem revertatur ad Christum, qui per crucis angustias nos redemit. Ipse in Psalmo dicit: Foderunt manus meas et pedes meos [40 1Kb] . Et ut [Col. 0846C] nos a maledicto liberaret, factus est maledictus. Scriptum est enim: Maledictus omnis qui in ligno pendet [41 1Kb] . Zacharias [42 1Kb] : Cum prophetaverit quispiam, etc. Et post pauca subjungit: Quae sunt plagae istae [43 1Kb] , etc. Satis apparet ex his quod Judaei, de quorum populo Christus natus est, crucifixerunt eum. Adhuc calcitrant et mendaciter depravant virtutem Passionis Christi, ut impleatur in eis verbum David loquentis ad Christum: In multitudine virtutis tuae mentientur tibi inimici tui [44 1Kb] . Audiant miseri, quid in Isaia [45 1Kb] legatur: Ut faciat opus suum, etc. Idem: Factus est principatus super humerum ejus [46 1Kb] , quia ipse in humeris crucem tulit [47 1Kb] . Quod aperte figuravit Isaac [48 1Kb] , qui dum ad victimam duceretur, ligna passionis suae ipse portabat. Zacharias [49 1Kb] de passione [Col. 0846D] sic ait: Framea suscitare super pastorem meum, etc. Quis est vir Deus exercituum cohaerens, nisi Christus Deus et homo, quem Deus Pater pro nobis obtulit, dum super eum frameam, id est persecutionem suscitavit, ovesque dispersit, id est apostolos disgregavit? Audi Dominum in Jeremia [50 1Kb] dicentem: Tu ostendisti mihi studia eorum, etc. Et in eodem: Mittamus lignum in panem ejus [51 1Kb] , etc. Audi, Judaee, unde tuae captivitatis origo processerit. [Col. 0847A] Perditionem etiam Judae Psalmista declarat: Homo, inquit, pacis meae, in quo speravi, qui edebat panes meos; quasi dicat, meus apostolus et conviva, magnificavit super me supplantationem [52 1Kb] , hoc ipsum in coena per buccellam expressit [53 1Kb] . Imo si circa Passionem Christi prophetarum testimonia diligenter inspicis, jam non solum prophetas, sed et Evangelium legis. Quidquid enim in Passione Domini factum est? verba, scilicet, consilia et opera Judaeorum, proditionem Judae, confixionem pedum et manuum, sicut evangelistae, sicut prophetae aperte denuntiant, tantoque damnabilior est obstinatio Judaeorum, qui sceleris ultionem sentiunt, et adhuc in sua malitia se obdurant. In Psalmo: Exaudi, [Col. 0847B] Deus, orationem meam cum deprecor [54 1Kb] . Et in Psalmo: Domine Deus salutis meae [55 1Kb] , et in multis aliis non solum Christi Passio, sed et modus ejus satis aperte describitur. Sepulcrum etiam Christi non tacuit Isaias.



CAP. XIX. Testimonia de sepulcro Domini.

Erit, inquit Isaias, radix Jesse [56 1Kb] , etc. Signum populorum crux Christi est, quae cum olim esset exquisitissimum damnati hominis supplicium, hodie facta est securitas et protectio populorum. Ecce quomodo juxta prophetam elevatum est hoc signum, de mortibus latronum translatum est ad frontes imperatorum et principum, ad frontes et capita summorum pontificum. Sine hoc signo nihil tutum est, nihil sanctum. In hoc signo secundum prophetam [Col. 0847C] Habacuc [57 1Kb] erat Salvatoris abscondita fortitudo. Ubi autem dicimus, in signum populorum [58 1Kb] , etc. Septuaginta transtulerant, resurget a mortuis, ubi princeps sit omnium nationum, et universae gentes sperent in eo. Item in Isaia verba Patris de Filio: Dabo impios pro sepultura ejus [59 1Kb] , etc. id est dabo Filio meo gentilos per idololatriam, impios et Judaeos in lege et prophetis divites, ut qui pro Judaeis et gentibus passus est, omnium sit Dominus et Salvator. Juxta illud: Postula a me, etc. [60 1Kb] .



CAP. XX. Testimonia de resurrectione Christi.

Resurrectionem Christi Zacharias [61 1Kb] testatur, et dicit: Tu vero in sanguine tuo emisisti vinctos tuos de lacu, in quo non est aqua; manifeste indicans [Col. 0847D] quod resurgens et descendens ad inferos eduxit de lacu mortis eos qui in tenebris erant. Item de resurrectione et spoliatione inferni loquitur Dominus per Osee [62 1Kb] et dicit: De manu mortis liberabo eos, etc. De hac redemptione loquitur Isaias [63 1Kb] , et dicit: Gratis venundati estis, et sine argento redimemini. Vere sine argento, quia solo Christi sanguine pretioso. De hac ipsa redemptione iterum dicit Isaias [64 1Kb] : Si posuerit pro peccato animam suam, etc. Christus [Col. 0848A] quia laboravit, videbit semen longaevum, semen illud de quo ipse dicit: Exiit qui seminat seminare semen suum [65 1Kb] . Item Osee [66 1Kb] . Quasi diluculum praeparatus est, etc. Propter matutinam resurrectionem, intitulatur vicesimus psalmus, pro assumptione matutina; in qua tamen Christus quasi imber temporaneus est et serotinus, quia in tempore retributionis et in vespera hujus vitae, erit ipse vita et resurrectio nostra. Item Osee [67 1Kb] de eodem: Venite et revertamur ad Dominum, etc. Item Psalmista: Tu autem, Domine, miserere mei [68 1Kb] , etc. Petit homo Christus, quod cum Patre poterat ut Deus. Item: Exsurge, gloria mea, exsurge, psalterium [69 1Kb] , etc. Caro ejus psalterium est in laetitia angelorum, quae tanquam cithara reddens sonum facta est laetitia et [Col. 0848B] resurrectio mortuorum. Resurrectionem Christi Isaias [70 1Kb] insinuat, dicens: Quis est iste qui venit de Edom, etc. Angelicae potestates resurrectionis Christi gloriam admirantes aliis angelis dicunt: Attollite portas, principes, vestras [71 1Kb] , etc. Quaerentibus illis: Quis est iste Rex gloriae [72 1Kb] ? respondent alii: Dominus fortis [73 1Kb] , etc. Et iterum: Dominus virtutum ipse est Rex gloriae [74 1Kb] . Quod autem formosus dicitur in stola sua, et tinctis vestibus de Bosra [75 1Kb] , concordat ei quod sponsus in Canticis [76 1Kb] dicit: Patruelis meus candidus est et rubicundus. Rubicundus in passione, candidus in resurrectione. Item in Isaia [77 1Kb] : Quare ergo indumentum tuum rubrum est, etc. Hieronymus super hunc locum, ubi dicitur nunc rubrum, in Hebraico legitur, Edom, non loci [Col. 0848C] vocabulum est, sed sanguinis. Torcular, inquit, calcavi solus [78 1Kb] , etc. Torcular autem in sacro eloquio, teste Hieronymo, ponitur pro tormento. Unde Jeremias in lamentationibus suis: Torcular calcavit Dominus [79 1Kb] , etc. Alios enim dies facit ortus solis. Hunc diem fecit sol justitiae resurgens a mortuis. Prius enim oriens ex alto [80 1Kb] , nunc de occasu mortis egrediens ortus est in splendoribus suis Deus Dominus et illuxit nobis. Item in Genesi [81 1Kb] Jacob vocatis filiis suis, ait: Congregamini, ut annuntiem vobis, etc. Cum de Juda natus sit Christus, haec prophetia praedixit manifeste, quod Christus ab aliis Jacob, id est a Judaeis adorandus esset; quod a morte resurgens in coelum ascenderet, captivamque captivitatem duceret [82 1Kb] . Illa enim quae praedicta [Col. 0848D] sunt, Judae convenire non possunt. Ubi enim quod legitur, quod manus ejus fuerunt in cervicibus inimicorum ejus, vel ubi adoraverunt eum fratres sui? Sicut vivificatur catulus leonis ad vocem patris, sic paterna virtute Dei Filius a morte die tertia resurrexit. Quis suscitabit eum? Nullus subaudi, nisi ipse qui dicit: Solvite templum hoc et in triduo [83 1Kb] , etc. Hoc totum notat effusionem sanguinis et mysterium passionis.



CAP. XXI. Testimonia prophetarum de ascensione Domini.
[Col. 0849A]

Habes, o Judaee, Christi passionem, gloriosum ejus sepulcrum, resurrectionem ipsius. Quid ergo exspectas? Omnia completa sunt, quae de eo scripta sunt per prophetas. Vis de ascensione illius audire? Audi ipsum in Osee [84 1Kb] dicentem: Ego capiam, etc., id est de inferno et terra in coelum. De ascensione Domini, dicit Isaias [85 1Kb] . In die illa erit germen Domini in magnificentia, etc. Et idem: Nunc exsurgam, et sublimabor in coelum [86 1Kb] . Et Habacuc [87 1Kb] de eodem: Elevatus est sol, et luna stetit in ordine suo. In omnibus his ascensio Christi patet. De hoc eodem Psalmista: Exaltare super coelos Deus, et super omnem terram gloria tua [88 1Kb] . Attende, O Judaee, quod [Col. 0849B] post ascensionem Christi statim in omni terra per apostolos glorificatum est nomen ejus. David ad angelos loquens ait: Iter facite ei, qui ascendit super occasum; Dominus nomen illi [89 1Kb] ? Dic mihi, Judaee, quis nisi Deus est iste Dominus, qui ascendit super occasum, Dominus nomen illi? Quomodo autem ascenderet, nisi prius descendisset? Credo ergo quia ille qui ascendit et ille qui descendit, prius inclinavit coelos et descendit ut fieret homo; nunc autem ascendit super nubes et super ventos Deus pariter et homo. Sic enim idem Propheta perhibet dicens: Qui ponit nubem, ascensum suum; qui ambulat super pennas ventorum [90 1Kb] . Crede igitur, infelix, quod sicut verus homo ascendit in coelum cum ineffabili [Col. 0849C] gaudio angelorum, ita et veniet contra alios infideles terribiliter in judicium. Sic enim testatur idem Psalmographus dicens: Ascendit Deus in jubilatione, et Dominus in voce tubae [91 1Kb] . In jubilo, scilicet angelorum et apostolorum et prophetarum. Et in tuba, id est in judicii manifesta comminatione, angelis dicentibus: Sic veniet ad judicium quemadmodum vidistis eum euntem in coelum [92 1Kb] . Item in eodem: Ascendens in altum captivam duxit [93 1Kb] , etc. Aperi aures tuas, o surde, et intellige quia Christus ascendens in coelum secum captivos eduxit et captivavit infernum, deditque dona hominibus ut essent alii apostoli, alii evangelistae, alii doctores, alii pastores Ecclesiae. Vis audire, infelix, fortem diabolum scilicet Christus fortior alligavit, et praedam quam rapuerat, [Col. 0849D] scilicet humanum genus, eripuit? Tu qui legis et non intelligis, quia lecta negligis, audi qualiter duritiam tuam Isaias [94 1Kb] obtundat: Nunquid, ait, tolletur a forti praeda aut quod captum fuerit, etc. Recede, miser, ab his qui judicandi sunt quia judicaverunt Filium Dei, ut possis inter Dei filios adoptari [95 1Kb] .



CAP. XXII. Testimonia prophetarum de missione Spiritus sancti.

Missionem Spiritus sancti praedixit aperte dicens: Quae in coelo sunt quis investigabit [96 1Kb] , etc. Quod autem fluminis impetus, id est torrens Spiritus sancti laetificaverit [Col. 0850A] civitatem, et sanctificaverit templum Dei, Psalmista perhibet, dicens: Fluminis impetus laetificat civitatem Dei [97 1Kb] , etc. Quod autem tanquam fluvius venerit, testatur Isaias [98 1Kb] , dicens: Et timebunt, qui ab occidente sunt, nomen, etc. In hac bina donatione Spiritus sanctus notatur, quod Spiritus sanctus datur communiter in baptismo, postea in confirmatione. Item Dominus in Isaia [99 1Kb] . Effundam aquam super, etc. Psalmista de eodem: Emitte spiritum tuum [100 1Kb] , etc. Apostoli Christi haeredes tempore passionis infirmati sunt [1 1Kb] , et dispersi, et postea confirmati [2 1Kb] . Item: Non sunt loquelae [3 1Kb] , etc.



CAP. XXIII. Testimonia historiarum Judaicarum et gentilium de resurrectione.

Ea quae de passione, et resurrectione, et ascensione [Col. 0850B] Christi diximus, non solum miraculorum magnitudine, apostolorum quoque et aliorum, qui omnia haec viderunt et praesentes interfuerunt, testimoniis comprobantur; sed etiam historiarum Judaicarum et gentilium multiplici assertione firmantur, ut eo ipso sit robustior contra Judaeos professio nostrae fidei, quia veritatis ei testimonium perhibent etiam inimici. In Chronicis enim, ubi agitur de Tiberio Caesare, et referuntur ea quae tempore illius acta sunt, legitur epistola directa Tiberio a Pontio Pilato, cujus continentia haec est:

Claudio suo Pontius Pilatus salutem.

Nuper accidit, quod et ipse probavi, Judaeos se et suos posteros in crudelem damnationem per invidiam [Col. 0850C] dejecisse. Nam cum promissum haberent patres eorum, quod illis de coelo mitteret Deus sanctum suum, qui eorum rex merito diceretur, iste cum venisset, et vidissent eum caecos illuminasse, leprosos mundasse, paralyticos curasse, daemones ab hominibus fugasse, mortuos etiam suscitasse, invidiam contra eum sunt passi principes sacerdotum, mihique eum tradiderunt et alia pro aliis mentientes, dixerunt illum magum esse et contra legem eorum agere. Ego autem credidi ita esse, et flagellatum tradidi arbitrio eorum. At illi crucifixerunt eum, et iidem mortuo et sepulto custodes adhibuerunt. Ille vero, militibus meis illum custodientibus, die tertia surrexit. Sed in tantum exarsit nequitia eorum, ut darent eis pecuniam dicentes: Dicite, quia discipuli [Col. 0850D] ejus nocte corpus ejus rapuerunt. Verumtamen milites, cum accepissent pecuniam, quod factum est tacere non potuerunt. Nam et illum resurrexisse testati sunt, et se a Judaeis pecuniam accepisse. Haec autem ideo scripsi, ne aliquis aliter referens mentiatur, et existimet credendum esse mendaciis Judaeorum.

Hujus autem epistolae causa fuit, quia antiquitus moris erat apud Romanos, sicut Ecclesiastica refert Historia, quod praesides provinciarum, si forte aliquid novi in his quos regebant provinciis accidisset, imperatori vel senatui nuntiarent ne ex his, [Col. 0851A] quae gerebantur in orbe, ignorare aliquid viderentur. Tunc Tiberius Caesar magni favoris suffragio, retulit hanc epistolam ad senatum postulans ut Christus Deus haberetur. Lex enim antiquitus publica erat, ne quis apud Romanos Deus haberetur, nisi esset senatus decreto et sententia confirmatus. Porro senatus receptionem Christi recusavit, indignatus quod non sibi secundum morem prius epistola delata fuisset; sed auctoritatem suam praevenit vulgi sapientia, et edicto constituit Christianos exterminandos ab urbe, Sejano urbis praefecto suscipientibus Christianam religionem obstinatissime resistente. Tiberius tamen, sicut in Ecclesiastica Historia legitur, tenuit sententiam suam, nec adversus doctrinam Christi quidquam molitus est. Hoc autem procul [Col. 0851B] dubio divinitus agebatur, ne divina virtus humanis putaretur assertionibus indigere. De eodem Tertullianus Romanarum institutionum et legum peritissimus in Apologetico suo contra gentiles, paucis omissis, haec refert: Tiberius cujus tempore nomen Christianum intravit in saeculum, annuntiata sibi ex Syria Palaestina, quae illi veritatem istius divinitatis revelaverant, retulit ad senatum. Senatus haec respuit, et in sententia sua mansit Christianorum accusatoribus periculum comminatus. Haec Tertullianus. Nos autem praedictis inhaerentes factum credimus divinae dispensationis arcano, quod senatusconsulto reprobatus est, ut quod ad prima fundamenta fidei Christianae jacienda, non potentes [Col. 0851C] hujus saeculi, nec prudentes assumpsit; sed juxta Apostolum [4 1Kb] , ut fortia quaeque confunderet, infirma elegit, ne fides catholica prudentia vel potentia saeculari videretur ab hominibus approbata. In principio nascentis Ecclesiae publica malignitate mundus efferbuit, dicente Propheta: Astiterunt reges terrae [5 1Kb] , etc.



CAP. XXIV. Testimonia Josephi Judaei de Christo.

Josephus quoque Judaicae captivitatis et antiquitatis scriptor egregius, de Christo, quod per invidiam sacerdotum fuerit crucifixus, et tertia die resurrexerit, manifestissime scripsit, unde Hieronymus [6 1Kb] in Prologo suo super Josephum: Josephus, Mattathiae filius, ex Hierosolymis sacerdos, a [Col. 0851D] Vespasiano captus cum Tito filio ejus relictus est. Hic Romam veniens, septem Libros Judaicae captivitatis imperatoribus patri filioque obtulit, qui et bibliothecae publicae traditi sunt, et ob ingenii gloriam statuam quoque Romae meruit. Scripsit autem et alios viginti antiquitatis libros ab exordio mundi usque ad decimum quartum annum Domitiani Caesaris. Hic in octavo decimo Antiquitatum libro manifestissime confitetur propter magnitudinem signorum Christum a Pharisaeis interfectum, et Joannem Baptistam vere prophetam fuisse, et propter interfectionem Jacobi apostoli Hierosolymam dirutam. Scripsit autem de Domino in hunc modum.

[Col. 0852A] Erat autem iisdem temporibus Jesus, sapiens vir, si tamen eum virum nominare fas est; erat autem mirabilium effector operum et doctor hominum eorum, qui libenter ea quae vera sunt audiunt. Et multos quidem Judaeos, multos etiam gentiles sibi adjunxit: Christus hic erat. Hunc, accusatione primorum nostrae gentis virorum, cum Pilatus in crucem agendum esse decrevisset, non deseruerunt eum qui ab initio eum dilexerunt. Apparuit enim die tertio iterum vivens secundum quod divinitus inspirati prophetae vel haec, vel alia de eo innumera miracula futura esse praedixerunt. Sed usque in hodiernum diem Christianorum, qui ab ipso nuncupati sunt, et nomen perseverat et genus.

Tanto igitur fortior est Christiana fides; quia non [Col. 0852B] solum prophetarum oraculis, sed et Judaeorum et ethnicorum, inimicorum Christi, veteribus historiis concorditer et irrefragabiliter firmata est. Ipsa vero quasi granum sinapis, quod prius inter semina fuit minimum, excrevit in arborem magnam. In Ecclesiastica narratur denuo Historia, quod post Tiberium Caius suscepit imperium, qui Herodem interfectorem Joannis Baptistae multis suppliciis cruciatum aeterno damnavit exsilio, sicut Josephus scribit. Hujus temporibus Philo insignissimus scriptor non solum in Latina, sed in Graecorum philosophia florebat praecipuus. Hic apertissime refert, quam gravem et terribilem, pro flagitiis commissis in Christum, Judaei sustinuerunt ultionem. Qualiter [Col. 0852C] autem Pilatus atrociter vexatus fuerit, qui morti Christi consenserat, qualiter etiam Caius templum sanctae civitatis, quod solum tunc manebat, contaminaverit in templum proprii nominis, ut aedes Jovis nobilissimi novi Dei Caii vocaretur, et alias innumeras clades omnes luctus tragicos transcendentes in secundo operis sui De virtutibus libro vir memoratus exsequitur. Huic autem Josephus consona voce respondens scribit, quod Pilatus missus a Tiberio in Judaeam imagines Caesaris Hierosolymis publice statuit, ut velox ultio sequeretur verbum illud, quod Judaei praedixerant: Non habemus regem nisi Caesarem [7 1Kb] .

Idem Pilatus, teste Josepho, commune templi aerarium, quod lingua patria Corbona appellabant, [Col. 0852D] in contumeliam Judaeorum per violentiam rapuit, et in aquaeductum aedificando expendit. Idem vero Pilatus exsilio et exitialibus tormentis afflictus, tanti doloris impatiens, seque transverberans gladio, funestam animam exhalavit. Herodes autem apostolici ordinis persecutor et beati Jacobi interfector, cum in Caesaream descendisset, teste Luca, in Actibus apostolorum [8 1Kb] , et ad populum declamaret, populusque succlamaret, quod vox Dei esset et non hominis, a Deo percussus est, et scatens vermibus exspiravit. His et aliis continue sunt afflicti, nec unquam ab eis durissima flagella Domini cessaverunt, usque ad subversionem suae civitatis, [Col. 0853A] eosque Deus quadraginta et tribus annis ad poenitentiam misericorditer invitavit; ipsi vero nec moti sunt comminationibus, nec flagellis, sed pertinacius obdurati.

Obsessa igitur Jerusalem a Tito, Vespasiani filio, et in solemnitate Paschali coepit obsidio, quando turba Judaeorum convenerat, justoque Dei judicio tunc ab eis ultio exacta est, ut qui diebus Paschae Salvatorem nostrum cruentis manibus et sacrilegis vocibus interemerant, eisdem diebus, quasi in unum carcerem conclusi poenae feralis exitium, quod meruerunt, exciperent. Concremata est civitas, murus ad solum ductus, omnique tempore obsidionis caesa sunt innumera millia Judaeorum. Captivi vero abducti sunt ad nonaginta septem [Col. 0853B] millia. Nobiles et validiores triumphali pompae reservati sunt. Per singulas autem urbes, per quas Titus remeabat, quidam captivi bestiis objiciebantur, vel aliis perimebantur suppliciis, ut ubique innotesceret civitatis desolatio, et Dei manifesta indignatio contra eos. Fessi itaque erant Romani multa caede; et quia pauci emptores inveniebantur, triginta Judaei pro uno numismate vendebantur. Hoc est templi supremum excidium, quod factum est anno 1102, a tempore quo conditum fuerat, et hoc Christus manifeste in Evangelio praedixerat [9 1Kb] . Verumtamen, antequam templum exureretur per unum annum supra ipsum cometes apparuit similitudinem gladii ferens, et significans civitatem [Col. 0853C] igne et gladio devastandam. In ipsa etiam Pentecostes solemnitate nocturno tempore sacerdotes ingredientes interiora templi ut sacrificia offerrent, primum quemdam motum sese sensisse professi sunt, et demum voces angelorum audivisse clamantium: Transeamus hinc. Haec frequentius deberent Judaei recolere, et implacabilem Creatoris offensam, atque incomprehensibile suae gentis exterminium deplorare. Ipsi tamen adhuc in superbia et abusione jactitant genus suum, peculiarem Dei populum se appellant, atque ita legem Moysi magnificant, ut prae illa omnem legem, omnem prudentiam vilipendant. Porro nos, in sequentibus dantes eis uberrimam legendi materiam, omnem ipsis superbiendi causam in perpetuum praecidimus.



CAP. XXV. Testimonia quod nova lex erat veteri praeferenda.
[Col. 0853D]

Quod autem reprobata lege Mosaica, lex evangelica obtinere deberet, ex multis assertionibus prophetarum manifestissime liquet. Unde Jeremias [10 1Kb] : Ecce dies veniunt, dicit Dominus, etc. Hic apertissime declaratur quod post primum testamentum, aliud erat dandum, non quale datum est patribus antiquis, quia illud carnale, istud spirituale. Ezechiel [11 1Kb] de eodem: Suscitabo tibi pactum sempiternum, etc. Item Zacharias [12 1Kb] Confugient, inquit, [Col. 0854A] gentes multae ad Dominum. Lex enim Moysi lata jam fuerat, et ne quis aestimaret longo tempore quo promisit se esse venturum, consequenter adjungit: Prope est justus meus [13 1Kb] . Et idem: Non dicet filius advenae [14 1Kb] , etc. Quasi dicat: Lex Moysi, quae de Sina data est, Judaeo actualis, de Sion spiritualis mihi data est Christiano, ut sit una lex et populus. Et adjungit: Non faciet Dominus avolare [15 1Kb] , etc. Ipsa lex in prophetis in quibusdam correcta est. Cum enim in principio legitur: Fenus tollatur a fratribus; tamen usura in Psalmo generaliter prohibetur: Qui pecuniam suam non dedit ad usuram [16 1Kb] . In Evangelio augmentum virtutis exprimitur. Ibi Veritas dicit: Feneramini ab his a quibus non speratis accipere [17 1Kb] , etc. Hic et nova lex insinuatur [Col. 0854B] et adventus novi legislatoris exprimitur. In praecepto siquidem charitatis tota virtus legis Mosaicae consummatur, juxta illud: Omnis consummationis vidi finem, latum mandatum tuum nimis [18 1Kb] . Charitas enim, sive Evangelii latitudo, non solum ad proximos, sed ad inimicos suos affectus ostendit. De hoc Isaias [19 1Kb] : Consummatio abbreviata mundabit justitiam. Consummationem enim et abbreviationem Dominus Deus exercituum faciet in medio terrae, quia de Sion exibit lex et verbum Domini de Jerusalem [20 1Kb] . Jerusalem enim quasi umbilicus terrae est, sicut Ezechiel [21 1Kb] scribit, dicens: Haec dicit Deus: Ista est Jerusalem, etc. A parte enim orientis est ei Asia, a partibus occidentis Europa, a meridie et [Col. 0854C] austro Libya et Africa, a septentrione Armenia, Persia et Pontus. Amos [22 1Kb] de eodem: Dominus de Sion rugiet, et de Jerusalem dabit vocem suam. Et Psalmista: Constitue, Domine, legislatorem [23 1Kb] , etc. Isaias [24 1Kb] : Omnes sitientes, venite ad aquas, etc. Quasi dicat: Venite ad legem Evangelii, ut hauriatis aquas in gaudio de fontibus Salvatoris. Si autem non habetis sapientiam vel eloquentiam hujus mundi, quae per aurum et argentum significantur; emite tamen aquam illam, de qua Christus in Evangelio dicit: Qui biberit aquam, quam ego [25 1Kb] , etc., significans Spiritum sanctum, quem credentes accepturi erant. Non quaeritur a Paulo sapientia vel eloquentia, sed dictum est ei: Sufficit tibi gratia mea [26 1Kb] . Ipse est, qui dicit: Gratia salvi facti sumus [27 1Kb] . Et Dominus [Col. 0854D] ad discipulos: Gratis accepistis, gratis date [28 1Kb] . Vinum et lac significant, justitiam et innocentiam parvulorum. Insinuat igitur Isaias sectandam esse illam sapientiam, quae non est in foliis verborum, sed in medullis et fructibus sensuum. Nec oportet te transire maria ut legem Domini scias, sed sicut in Deuteronomio [29 1Kb] legitur: Prope est verbum in ore tuo. Nulla autem scriptura sic hominem docet, quam misera sit humana conditio, sicut lex evangelica. Reprobatio itaque veteris legis, et institutio melioris non ex iis tantum quas proposuimus prophetiis [Col. 0855A] apparet, sed ex ipsius facto Moysi. Cum tamen populo Israel unum Deum adorante Moyses de monte descendens tabulas digito Dei scriptas projecisset de manu sua, et confregisset [30 1Kb] ; rursum de mandato Domini ascendit in montem, et dedit Deus iterum legem ei in aliis tabulis ad instar priorum praecisis [31 1Kb] . De ipso igitur, quod primae tabulae statim fractae sunt, et secundae tabulae legis integrae permanserunt, apertissime figuratum est, quod Deus duas ordinaverit leges, duo constituerit Testamenta, Novum et Vetus; Vetus, quod cessaret in proximo; Novum, quod stabile permaneret. Ideo decem mandata in secundis tabulis scripta sunt, qui numerus signatur per decimam litteram, in qua figura crucis exprimitur. Hanc legem novam petebat [Col. 0855B] Propheta, cum diceret: Legem pone mihi, Domine [32 1Kb] , etc. Lex equidem vetus non justificat hominem. Neminem enim duxit ad perfectum; interim autem da mihi intellectum [33 1Kb] donec nova lex datur, ut intelligam legem quae jam posita est, et scrutabor eam, veterem scilicet, quid in ea sit morale, quid mysticum. Si enim tantum ad litteram et non spiritualiter intelligenda est lex vetus, cur tam diligenter scrutanda esset, cum in simplicibus et idiotis pateat sententia litteralis, nisi in ea occulti et mystici sensus essent? cur peteret Propheta revelari sibi oculos cordis ad consideranda mirabilia legis? Cur ita diceret: Da mihi intellectum, ut discam mandata tua [34 1Kb] ? Intelligebat igitur mandata [Col. 0855C] legis spiritualiter intellecta vivificantia esse, propter quod dicit: In aeternum non obliviscar [35 1Kb] , etc. Item efficaciam et virtutem legis spiritualis insinuat dicens: Super omnes docentes me intellexi [36 1Kb] , etc. Respondeat mihi, quaeso, Judaeus, quae sapientia, quae utilitas est distinguere in lege, quid de pectore quid de armo, quid de intestinis hodie fiat. Ubi sanguis hircorum aut arietum, ubi effundatur, ubi crementur adipes, quo deferatur funus cum corio, ubi cineres reponantur, utrum victima caudam habeat, utrum aures, utrum testiculos sectos habeat vel attritos. O quam profunda et quam necessaria est doctrina, quae nos erudit ne comedamus crocodilos, vespertiliones, et talpas! Cum ergo appareat manifeste, quod scientia legis ad litteram, nec sapientem [Col. 0855D] facit, nec vivificet animam; patet prophetam aliam legem concupiscere quae occulta erat in veteri. Unde Ezechiel [37 1Kb] vidit rotam in medio rotae, eo quod Novum Testamentum lateat in Veteri. Lex ista declarat, quod illa promisit, et est nova lex expositio Veteris Testamenti. Cessantibus ergo figurativis moralia remanserunt, et in doctrinam Evangelii cum augmento gratiae transfusa sunt. Unde Leo papa In praeceptis moralibus: Nulla, inquit, Testamenti prioris decreta reprobata sunt; sed evangelico magisterio in melius sunt adaucta. [Col. 0856A] Perfectiora enim sunt dantia salutem, quam promittentia Salvatorem. Utrumque igitur sensum legis, o Judaee, attendas, et videbis ad oculum, quod intellectus spiritualis delicias sapientiae in se habet. Litteralis autem sensus tanquam cortex exterior aridus est et exsanguis. Putas observantiam Sabbati solum corporis otium continere; Christianus autem verum Sabbatum reputat ab omni opere servili, id est ab omni peccato mortali quiescere. Qui enim facit peccatum, servus est peccati [38 1Kb] . Judaeus totam circumcisionis sanctitatem et observantiam in praeputatione unius membri carunculae, id est genitalis, intelligit; Christianus circumcisionem intelligit voluntariam castigationem omnium carnalium sensuum et turpium voluptatum. Hanc spiritualem [Col. 0856B] intelligentiam in figuralibus mandatis tam propheta quam lex ipsa frequenter insinuat. Quandoque enim vertitur impossibilitas in his quae Dominus praecise jubet, et tunc ad spiritualem sensum venire oportet. Cum enim Sabbatum et circumcisio praecise observanda jubeantur a Domino, si octava dies infantis Sabbatum sit, necessitate urgente in Sabbato, sic unum praeceptum legis alteri derogat, et quod sic lex intelligenda non sit, ipsa impossibilitas observantiae probat. Quomodo enim ad litteram potest quis intelligere, quod Moyses in Deuteronomio [39 1Kb] cordis circumcisionem praecepit? Dicit enim: Circumcidite praeputium cordis vestri [40 1Kb] . Cui Ezechiel consonat, dicens: Omnis alienigena [Col. 0856C] incircumcisus [41 1Kb] , etc. Et illud: Omnes gentes incircumcisae sunt [42 1Kb] , etc. Nec se per impossibilitatem Judaeus excuset, ut dicat non se observare circumcisionem cordis, eo quod in homine vivente expleri non possit. Expleat ergo in aliis membris, in quibus circumcisio fieri potest. Audiant Jeremiam prophetam [43 1Kb] : Ecce populus hic incircumcisus est auribus. Super quem locum Origenes dicit: Cur, inquit, haec audientes non incidunt aures suas? Quod circumcidantur in auribus volo: eos enim ad nostras allegorias fugere non permitto. Item Moyses in Exodo [44 1Kb] , tanquam indignus mitti a Domino se excusans: Ego, inquit, incircumcisus sum labiis. Minus est dignus, teste Moyse, labiis incircumcisus. Ergo dignior est labiis circumcisus. Circumcidant [Col. 0856D] ergo aures et labia ferro. Hoc enim impossibile non est, quamvis turpe. Audiat igitur Christianus, quod Paulus apostolus peritissimus in utraque lege dicat de circumcisione: Nos sumus, ait, circumcisio, quoniam Spiritu Deo servimus, et non in carne fiduciam habemus [45 1Kb] . Et idem: Non enim qui in manifesto Judaeus est [46 1Kb] , etc. Ille ergo spiritualiter et plene circumcisus est, qui obturat aures suas, ne audiat sanguinem; qui claudit oculos suos, ne videat malum; qui ponit custodiam ori suo ne delinquat in lingua sua; qui pro Christo [Col. 0857A] abstinet, ne gravetur cor ejus ebrietate aut crapula [47 1Kb] ; qui lavat inter innocentes manus suas; qui ab omni via mala prohibet pedes suos; qui castigat corpus suum et in servitutem redigit [48 1Kb] ; qui cor suum servat omni custodia, quia ex ipso vita procedit. Ne mireris, o Judaee, si nos, quibus veritas de terra orta est, aliqua quae in lege tua sunt ad litteram omittimus, cum patres etiam tui quaedam, quae ab ipso Deo fuerant instituta, destruxerint. Nam circumcisio, quam Deus per Moysen districtissime praeceperat, diu intermissa est. Unde in Josue [49 1Kb] legitur: Populus, qui natus est in deserto, etc. Observatio quoque Sabbati, quod de mandatis maximis erat tempore Machabaeorum [50 1Kb] , ab omnibus violata est, et omissa. Altare etiam holocaustomatum [Col. 0857B] quod, Domino praecipiente, factum fuerat, a Judaeis eodem tempore est destructum. Sanctus etiam rex Ezechias serpentem aeneum [51 1Kb] . quem ad praeceptum Domini Moyses erexerat in deserto, confregit. Post apertam Judaeorum reprobationem et vocationem gentium, post abolitionem legalium coeremoniarum, post suae civitatis excidium, post exterminium templi et sacrificiorum, post eorum dispersionem, post iram Dei manifeste implacabilem contra eos, adhuc Judaei et in superbia et in abusione gloriantur, et se prae omni gente magnificant dicentes, quod Dominus eos appellat filium suum et primogenitum suum, quod eos miraculose de Aegypto eduxit [52 1Kb] ; quod eis terram gentium dedit [Col. 0857C] [53 1Kb] , et similia. Sed quod gloria eorum sit in abusione ex ipsorum testimoniis patet. Dominus in Isaia [54 1Kb] dicit: Filios enutrivi et exaltavi, ipsi autem spreverunt me. Deus inde conqueritur, unde miseri gloriantur. Attende hunc populum, non appellari unigenitum, qui excludat fratres caeteros, sed primogenitum ut ostendat secuturos. Sciat etiam Judaeus quod juxta mysterium Scripturarum, non primogeniti accipiunt haereditatem, sed secundi. Primogenitus fuit Cain; sed Abel munera Deo placuerunt [55 1Kb] Primogenitus Ismael, sed Isaac accepit haereditatem [56 1Kb] . Primogenitus Esau, sed benedictionem patris Jacob supplantator eripuit [57 1Kb] . Primogenitus Ruben, sed tamen benedictio seminis transfertur ad Judam [58 1Kb] . Itaque illi juxta vocationis ordinem primi fuerunt, [Col. 0857D] et appellabantur caput. Nos secundi, qui dicebamur cauda, versi sumus in caput, et appellamur filii Dei. Quotquot enim susceperunt eum, dedit eis potestatem filios Dei fieri, his qui credunt in nomine ejus [59 1Kb] . In eo autem quod gloriantur, quia eduxit eos Dominus de Aegypto [60 1Kb] , et pro amore eorum gentes expulit, et regiones gentium dedit eis: sciant, quia contra Amos prophetam, imo contra ipsum Moysen mentiuntur, sicut enim Judaeos, [Col. 0858A] sic et multos alios populos Dominus de regionibus transtulit; nec eos in terra promissionis propter merita sua, sed propter peccata gentium introduxit. Audiant ergo Dominum in Amos propheta [61 1Kb] dicentem: Nunquid non ut filii Aethiopum, etc. Et Moyses in Deuteronomio [62 1Kb] : Ne dicas in corde tuo cum deleverit, etc. Haec sunt verba Moysis, ei respondeant, et non mihi.



CAP. XXVI. Testimonia de baptismo.

Ad abstinentiam vitiorum virtutumve custodiam pertinet in veteri lege summa omnium figuralium mandatorum. Novae autem legis in animarum sanctificationem duo sunt principalia sacramenta, baptismus et eucharistia; quae sunt in Veteri Testamento [Col. 0858B] multipliciter praefigurata. Zacharias [63 1Kb] de baptismo sic ait: In die illa exhibunt aquae vivae de Jerusalem, etc. Per Orientem, significatur populus circumcisionis; per Occidentem populus gentilis, de quibus Dominus in Evangelio dicit: Venient autem ab Oriente [64 1Kb] , etc. Aestas et hiems sunt prosperitas et adversitas, in quibus solemnitas baptismi non cessat. Quando exierunt aquae illae de Jerusalem vel quando exhibunt? Et cum ille nihil certum respondeat, baptismales aquas de Jerusalem exivisse intelligit. Ab illis enim partibus ad nos baptismi gratia emanavit. Isaias [65 1Kb] : Lavamini, mundi estote. Et idem. Cum abluerit Dominus sordes filiarum Sion [66 1Kb] , etc. Sanguinem Jerusalem vocat superbiam, et contemptum Judaeorum clamantium: Sanguis ejus super nos [Col. 0858C] et super filios nostros [67 1Kb] . Quod leve est lavatur, quod grave exuritur. Unde Joannes Baptista in Evangelio: Ego vos baptizo in aqua [68 1Kb] , etc. Zacharias [69 1Kb] de eodem: In die illa erit fons, etc. Hieronymus de hoc fonte, qui egreditur de domo David: In Ezechiele [70 1Kb] propheta scribitur, quod erumpat fons de domo Domini, et crescat in fluvium, qui appellatur remissionis et indulgentiae, et pergat ad solitudinem et ad mare, quod nunc vocatur Mortuum, piscesque omnes vivificet. Ex omnibus istis patet, quod de domo David, de terra scilicet Hierosolymorum baptismus incoepit. Quae est aqua quae vadit ad mare Mortuum et quae omnes pisces vivificat, nisi aqua baptismi in quo vivificantur in peccato [Col. 0858D] mortui? Joannes Baptista catechizavit in monte futuri vel venturi [71 1Kb] . Homo autem veniens baptizavit, baptizaverunt et sui. Haec domus in Ezechiele [72 1Kb] domus Domini Dei, in Zacharia [73 1Kb] domus David appellatur. Ipsa est Ecclesia Christi. Ezechiel [74 1Kb] : Cumque me vertissem, ecce in ripa, etc. Hae sunt arbores quae secus decursus aquarum faciunt fructum in tempore suo [75 1Kb] . Certum est autem peccata plenissime in baptismo remitti. Idem Psalmista: Fluminis impetus laetificat civitatem Dei [76 1Kb] , etc. [Col. 0859A] id est Ecclesiam suam per baptismum. Et idem: Deus majestatis intonuit super aquas multas [77 1Kb] . Intonuit quando super Christum baptizatum vox Patris audita est: Hic est filius meus dilectu [78 1Kb] . Mundus in diluvio purgatus est [79 1Kb] , et praesignatus est in eo baptismus. In transitu maris Rubri charitas aucta est, et fides confirmata in populo Dei, et persequentium multitudo subversa [80 1Kb] ; in quo patet in baptismo per gratiam remissio peccatorum. In veteri lege [81 1Kb] per aquas fides matrimonii servati aut laesi probata est. Moyses pulverem vituli aurei misit in aquam, et per potum illius principes idololatriae comprehendit [82 1Kb] . In Hierosolymis erat piscina probatica, quam qui ingrediebatur post motionem aquae primus, sanabatur [83 1Kb] . Crediderunt etiam Judaei, et [Col. 0859B] adhuc credunt sibi per aquam frigidam peccata dimitti. Unde et ipsi solent in multis baptismatibus exerceri. Nec sine mirabili sacramento Deus super firmamentum aquas constituit [84 1Kb] , extunc judicans, quod quandoque mundo aliquid supercoelestis gratiae deberet infundi.



CAP. XXVII. De sacramento altaris.

Coelesti providentia dispensante, mirabiliter habuit hominum communis opinio ut in sacrificiorum virtute confideret, futuraeque religioni serviret. Erat autem praecipuum in lege [85 1Kb] Domini sacrificium agnus paschalis, qui non solum mactari, sed et manducari praecipiebatur, ad significandum, quod nobis semetipsum daturus erat in pretium et cibum, [Col. 0859C] ad figurandum etiam gratiam liberatoris et misericordiam redemptoris, qui hominem perditum morte sua a peccato et mortis debito liberavit. In sacramento autem altaris vita aeterna est, ut impossibile sit digne participantes aeternaliter mori. Hujus sacramenti quasi sacramenta fuerunt panis et vinum a Melchisedech rege et sacerdote oblata [86 1Kb] , atque in pane et vino hoc sacrificium celebratur, Christo instituente, qui est sacerdos in aeternum secundum ordinem Melchisedech [87 1Kb] . Licet hoc autem sacramentum fuerit in sacrificio Isaac figuratum, aliorumque justorum sacrificiis, oblatio tamen Melchisedech illud expressius figuravit. Quod si Judaeus obgrunniat dicens: Melchisedech dedisse panem et vinum Abrahae in refectionem illius, non ut Deo sacrificium [Col. 0859D] offerret; audiat Genesis lectionem, ubi post oblationem panis a Melchisedech factam, statim subjungitur: Erat enim sacerdos Dei altissimi [88 1Kb] . Haec enim in refectionem ferre potuisset, etsi sacerdos non esset. Sed in eo sacerdotis officium declaratur, cujus est sacrificare, benedicere et decimas accipere [89 1Kb] . Figuravit lex sacramentum in pane, et agno, et manna. Panis enim de terra nascitur juxta illud: Ut educas panem de terra [90 1Kb] . Et: Veritas Christus de terra orta est [91 1Kb] . Agnus immolatus est Christus, [Col. 0860A] teste Isaia [92 1Kb] : Sicut agnus ad occisionem ductus est. Manna de coelo descendit [93 1Kb] Et Christus dicit: Descendi a Patre, et veni in mundum [94 1Kb] . Manna non est susceptum a Judaeis in ea veneratione quam decuit [95 1Kb] . Christus etiam in propria venit, et sui eum non receperunt [96 1Kb] .



CAP. XXVIII. De translatione legis ad gentes, et reprobatione Judaeorum.

Quanta sit excaecatio Judaeorum superius ex parte tetigimus, sed quare pertinacius se obdurant, ita ut iniquitas eorum inveniatur ad odium, quaedam praelibata recurrimus, ut miseram eorum excaecationem plenius intimemus. Loquitur Dominus ad Isaiam, dicens: Excaeca cor populi hujus [97 1Kb] , etc. Isaias [98 1Kb] de eodem: Miscuit vobis Dominus spiritum soporis, [Col. 0860B] etc. Sicut enim Christus in Evangelio dicit: Ego veni in judicium [99 1Kb] , etc. id est Judaei caecitatem incurrant, ut gentium populus vocetur ad lucem. Judaeis ergo signatus est liber cujus signacula in Apocalypsi [100 1Kb] solvit leo de tribu Juda. Per hunc librum sacrae Scripturae universitas designatur. Hic est liber, qui in Ezechiele [1 1Kb] intus et foris, id est spiritualiter et litteraliter scriptus erat. De quo in Psalmo legitur: In capite libri scriptum est de me [2 1Kb] . Vides apertissime, o Judaee, quod a te, qui litteratus eras, ablata est lex et data est populo gentium, qui legem nesciebant, quia legem ignorabant. Exsecrationem et reprobationem Judaeorum Dominus per Jeremiam insinuat dicens: Reliqui domum meam, [Col. 0860C] dimisi haereditatem meam [3 1Kb] , etc. Quod populum Israel vocat dilectam animam suam, idem est quod alibi dicitur: Peccavit anima tua, Deus [4 1Kb] . Cum Dominus alibi dicat: Haereditas mea Israel [5 1Kb] . Hic dicit se dimisisse hanc haereditatem et odisse eam, quia dedit vocem suam contra eum, dum clamabat: Crucifige, crucifige eum [6 1Kb] . Idem de eodem: Dixit Dominus ad me: Si steterit Moyses [7 1Kb] , etc. Attende quod tanta est ira et aversio Dei contra Judaeos, ut Moyses et Samuel, familiares amici Dei, non possint reconciliare illos. Dicant ergo mihi quos reconciliatores habituri sint? Forsitan deos suos, quos in Deuteronomio [8 1Kb] Moyses improperat eis dicens: Ubi sunt dii vestri, etc. Amos [9 1Kb] de eodem: Audite verbum istud etc. Haec sententia Dei praecisa est, et spem retributionis [Col. 0860D] aliquam non admittit. Reprobationem Judaicae gentis et reprobationis causam Moyses in Deuteronomio [10 1Kb] , protestatur, dicens: Memento, etc. In eodem: Vos vidistis universa quae fecit Dominus [11 1Kb] , etc. Si intelligis, intelligentiam non habuerunt, quando Moyses erat cum eis. Dicat mihi Judaeus, sub quo duce, vel quando data est eis intelligentia legis? Irremediabilem eorum plagam indicans Isaias [12 1Kb] : Non est, inquit, circumligata neque curata medicamine, neque fota oleo. Desolationem quoque [Col. 0861A] Judaicae gentis perpetuam metaphorice idem propheta describit, per vineam, quae debuit uvas facere et fecit labruscas, cujus sepem Deus abstulit, ut spinas et vepres germinaret [13 1Kb] . Mandavit itaque nubibus desuper [14 1Kb] , id est prophetis, ne pluerent super eam. Pluviam voluntariam abstulit eis Deus [15 1Kb] , gratiam scilicet bonae voluntatis, et rorem misericordiae suae, ut sint sicut montes Gelboe, super quos nec ros, nec pluvia cadit [16 1Kb] . Idem de reprobatione Judaeorum, et conversione gentium: Liga testimonia, signa legem in discipulis meis [17 1Kb] , etc. Liga et signa testimonia legis a Judaeis, ut non intelligant; et assigna eam discipulis Christi. Jeremias [18 1Kb] de irreparabili desolatione Judaeorum dicit: Conteres lagunculam in oculis virorum, etc. Ecce plaga sine [Col. 0861B] remedio. Idem: Propterea ecce ego tollam vos portans [19 1Kb] , etc. Non solum a Christianis, sed etiam a paganis, Judaeis improperatur quod occiderunt Dominum Deum suum. Psalmus de eodem: Fiat habitatio eorum deserta [20 1Kb] . Amos [21 1Kb] propheta de eodem: In die illa deficient virgines pulchrae, etc. Idem Isaias de causa reprobationis Judaeorum: Quis est liber repudii matris vestrae [22 1Kb] , etc. Prius dixerat: Sion dereliquit me, Dominus oblitus est mei [23 1Kb] . Sed quod suo vitio derelicta sit Dominus manifestat, quia scilicet eum sequi et audire noluit, et vertit ei humerum recedentem. Unde ad ipsam loquitur, dicens: Erudiet te abscessio tua [24 1Kb] , etc. Item: Audite domus Jacob, qui vocamini in nomine Israel [25 1Kb] , etc. [Col. 0861C] Ecce filii Israelitae carne, non spiritu. Idem de eodem: Nunquid non vos filii scelesti, semen mendax [26 1Kb] , etc. Hoc est crimen pessimum de quo Judaei traducuntur, arguuntur frequentius, et etiam damnantur, quia Christianorum parvulos abducunt et in abditis crucifigunt.



CAP. XXIX. De vocatione gentium ad fidem.

Quod reprobatis Judaeis gentes converterentur ad Christum Isaias [27 1Kb] prophetaverat, dicens: Lauda sterilis, quae non paris, etc. Gentilitas sterilis erat, Synagoga vero fecunda in sobole. Unde et Isaias [28 1Kb] : Laetabitur deserta, etc. Et ut aperte ostendat quod Christi adventus hoc faceret, addit: Ipsi videbunt gloriam Domini, et decorem Dei nostri [29 1Kb] . Dicit Hieronymus [Col. 0861D] per Libanum intelligi templum. Unde et Zacharias [30 1Kb] : Aperi, Libane, portas tuas. Et in Ezechiele [31 1Kb] : Aquila magnarum alarum plena, etc. Nabuchodonosor gazas templi. Carmelus mons uberrimus est, in uno significatur fecunditas Synagogae. Saron interpretatur campestria vel deserta, et significatur gentilitatis sterilitas. Item Isaias [32 1Kb] : In die illa erit altare, etc. Hic aperte habes prophetatum, quod in gentibus Christi nomen fuerat invocandum. [Col. 0862A] Malachias [33 1Kb] : Non est voluntas in vobis, dicit Dominus omnipotens, etc. Isaias [34 1Kb] de eodem: Ecce accola veniet, etc. In Malachia reprobatio Judaicae gentis et sacrificiorum ejus aperta est. In Zacharia vocatio gentium patet. Isaias [35 1Kb] : Vos clamantis in deserto, etc. Scilicet verbum Dei, et incarnationem Dei manifeste declarat. Ac si dicat: Videbit omnis caro Salutare Dei nostri [36 1Kb] . Adhuc in hujus rei figuram subjungitur a Domino in eodem propheta: Non memineritis priorum [37 1Kb] , etc. per quos significantur gentes quadam bestiali crudelitate viventes; quod quasi exponendo subjungit: Populum istum formavi mihi, laudem meam narrabit [38 1Kb] . Item in Isaia [39 1Kb] : Tempore accepto, exaudivi te, etc. Aperta sunt verba Patris ad Filium qui missus est; sicut alibi in eodem propheta [Col. 0862B] dicitur [40 1Kb] , dare clausis apertionem, captivis indulgentiam, caecis illuminationem. Haec Apostolus ad primum Christi adventum refert, et nos cum eo pariter referamus. Pater gentes Filio suo in haereditatem dedit, easque Filius sua morte promeruit. Ideo in Isaia [41 1Kb] loquitur Pater dicens: Ideo dispertiam ei plurimos, etc. Quod Christus esset dux et praeceptor gentium apertius ostendit, in quo Pater loquitur de Filio dicens: Ecce testem populi dedi eum [42 1Kb] , etc. Et in eodem: Quaesierunt me, qui ante [43 1Kb] , etc. Centurio gentilis Deum non quaerebat, et audire meruit a Domino: Non inveni tantam fidem in Israel [44 1Kb] . Item de festina et repentina multiplicatione, ecce loquens et admirans Isaias [45 1Kb] : Antequam [Col. 0862C] enim parturiret, peperit, etc. Abraham, Isaac et Jacob et caeteri patriarchae per longa temporum intervalla creverunt in generationibus suis. Populus autem Christi multiplicatus est inaestimabiliter subito et in tempore brevi. Coeperunt apostoli praedicare Jesum Christum sine mora. Et in omnem terram exivit sonus eorum [46 1Kb] , etc. Singulis fere diebus multa millia baptizabantur, et in adoptionem filiorum Dei per matrem innocentiae gratiam populi nascebantur [47 1Kb] . Isaias [48 1Kb] : Paravit Dominus brachium suum, etc. Et in eodem: Convertimini ad me ab extremis terrae [49 1Kb] . Et Psalmista  Reminiscentur, et convertentur [50 1Kb] , etc. Isaias [51 1Kb] : Percutiet Dominus Aegyptum, etc. Item Isaias [52 1Kb] : In die illa erit Israel, etc. Ecce translata est benedictio Dei ab Israel in [Col. 0862D] Assyrium et Aegyptum. Idem: Nonne adhuc in modico [53 1Kb] , etc.

Respondeant Judaei, dicit Hieronymus [54 1Kb] , quomodo Libanus mons Phoenices versus sit atque translatus in montem Carmelum, qui Hebraice dicitur Chermel; et est in confinio Palestinae atque Phoenicis imminens Ptolomaidi, et quomodo Charmel reputetur in saltum? quod cum dicere non possint, [Col. 0863A] audiant Libanum, qui interpretatur candidatio, signare populum gentium, qui lotus in baptismo, est candidatus in Christo. Propterea dicit Psalmista: Omnes gentes, plaudite manibus [55 1Kb] , etc. Et idem: Confitebor tibi, in populis, Domine [56 1Kb] . In his et multis similibus pro conversione gentium exhibetur Domino a prophetis multiplex actio gratiarum. Quod primitiae Israel converterentur ad Dominum prophetae praedixerant [57 1Kb] , et ad hoc Dominus specialiter venit. Hoc testatur in Zacharia [58 1Kb] Dominus dicens: Lauda et laetare, Sion, etc. Qui per Dominum Deum mittentem, et Deum missum possunt intelligi, nisi Pater et Filius? Isaias [59 1Kb] : Qui sunt isti, qui ut nubes volant, etc. Idem de Ecclesia congregata et gentibus: Pro eo quid fuisti derelicta [60 1Kb] , [Col. 0863B] etc. Item Isaias [61 1Kb] : Annuntiabunt gloriam meam gentibus, etc. Item Zacharias [62 1Kb] : Ecce salvabo populum meum de terra Orientis, etc. Quod Isaias [63 1Kb] insinuans ait ad Judaeos: Dimittetis nomen vestrum in juramento electis meis, etc. Super hunc locum Hieronymus: Paulus dicit: Non qui ex Israelitis sunt Israel, et qui semen Abraham, omnes filii [64 1Kb] . Ad quod Christus in Evangelio: Si filii essetis Abrahae, opera ejus faceretis [65 1Kb] . Non ergo jam ex Juda Judaeus, sed a Christo dicitur Christianus. Nec jam juratur in idolis, sed in Deo. Et haec sententia per, Amen, quasi per signaculum confirmatur.



CAP. XXX. Testimonia prophetarum quod reliquiae Israel convertentur et salvabuntur.
[Col. 0863C]

Isaias [66 1Kb] : In veritate reliquiae convertentur, etc. Hoc est quod dicit Apostolus ad Romanos [67 1Kb] plenam salvationem futuram esse sub Christo. Item Isaias [68 1Kb] ad easdem reliquias: Dominum exercituum ipsum sanctificate, etc. Prius missus est Jesus ad oves quae perierunt domus Israel [69 1Kb] , sed reprobata ab eis praedicatione salutis, apostoli transierunt ad gentes; quaedam tamen Judaeorum primitiae praecesserunt [70 1Kb] . Restat ergo ingrediatur ad finem plenitudo gentium, et postea reliquiae Judaeorum, et erunt novissimi primi, et primi novissimi [71 1Kb] . Item quod reliquiae salvandae sunt, plenius aperit Isaias [72 1Kb] , dicens: In die illa gloria Jacob, etc. Hieronymus: Pro Valle [Col. 0863D] Ephraim Septuaginta vallem duram interpretati sunt, ut Judaici cordis duritiam exprimerent de quibus tamen pauci humiles eligentur. Item aperit manifeste confusionem reproborum Judaeorum sanctificatione et gloria, qui ad fidem convertendi sunt. Non modo, inquit, confundetur Jacob [73 1Kb] , etc. Hoc assidue videmus impleri, Judaei convertuntur ad fidem, et alii dolore intabescunt, atque conversos despiciunt et abjiciunt; sed Isaias consolatur eos dicens: Audite [Col. 0864A] verbum Domini [74 1Kb] , etc. Consolatur iterum Isaias reliquias Israel quasi plangentes, quod Deus dereliquisset eos. Verba itaque reliquiarum sunt: Dereliquit me Dominus, et Dominus oblitus est mei [75 1Kb] . Cui respondet Dominus, dicens: Si potest mater oblivisci filii uteri sui [76 1Kb] , etc., Simile est illud Isaiae. Vox eorum qui ad poenitentiam convertuntur: Abraham nescivit nos [77 1Kb] , etc. Quasi dicat: Abraham et Jacob, qui cognoverunt Deum, non recognoscunt nos filios, quia displicemus Deo. Rursus de reliquiis in fine salvandis legitur in Deuteronomio [78 1Kb] : Dixit Moyses ad populum Israel, etc. Et notandum est, quod ex quo nondum convertuntur ad Dominum, nondum ei accepti sunt. Item Isaias [79 1Kb] : Consurge, consurge, induere fortitudine, etc. Non solum ad Jerusalem [Col. 0864B] propheta loquitur, sed ad Judaeos ubicunque dispersos. Jeremias [80 1Kb] de eodem: Convertimini filii, etc. In his verbis apertissime habes, quod arca testamenti, in qua lex erat reposita, abolesceret; novique doctores legem aliter docerent, quam veteres docuissent. Idem de eodem: Ego congregabo reliquias gregis mei [81 1Kb] , etc. In Osee manifeste distinguitur, quas tribus reprobaverit Deus, et cujus reliquias salvaturus sit. Ait enim idem propheta: Et concepit adhuc et peperit filiam [82 1Kb] , etc. Sane decem tribus usque hodie Persarum regibus serviunt, et nullo unquam tempore solvenda est eorum captivitas. Domui autem Juda misericordiam pollicetur; et dicit quod salvabit eos in Domino Deo suo. Item [Col. 0864C] Isaias [83 1Kb] de eodem: In die illa adjiciet Dominus secundo manum, etc. Ezechiel [84 1Kb] de eodem: Salvabo gregem meum, etc. Hieronymus: Hic est qui in Evangelio dicit de se: Ego sum Pastor bonus [85 1Kb] , natus de stirpe David. David enim mortuus erat, quando propheta haec dicebat. Psalmista; Convertentur ad vesperam [86 1Kb] , etc. Judaei enim conversi in vesperam mundi, verbumque Dei esurientes, latrabunt contra perfidos, et circuibunt civitatem, id est Ecclesiam, ut eam muniant et defendant. Item Isaias [87 1Kb] de eodem: Haec dicit Dominus, etc. Credimus enim, quod et de aliis tribubus, quam de Juda multi salvandi sunt. Paulus enim apostolus dicit: Nunquid repulit Dominus populum suum [88 1Kb] , etc.



CAP. XXXI. Testimonia prophetarum de glorioso statu Ecclesiae.
[Col. 0864D]

Notandum autem prophetas multa praedixisse de Ecclesiae statu, quae nec primo, nec secundo, nec tertio templo, quod Judaei somniant et exspectant, possunt congrue coaptari. Salomon in tertio Regum [89 1Kb] protestatur, templum quod aedificaverat, non esse habitaculum Dei, ait enim: Ergone putandum est, quod verus Deus, etc. Quod autem templum manufactum [Col. 0865A] non sit Deo dignum habitaculum, Dominus quasi indignando per Isaiam [90 1Kb] ostendit, dicens: Quae est ista domus quam, etc. Quasi dicat: Non in aedificiis; sed in puris conscientiis habito, et congregationibus sanctis. Ille, qui, juxta prophetam [91 1Kb] , continet coelum psalmo et terram pugillo, cui coelum thronus est et terra scabellum pedum, loco non clauditur, sed habitat in anima justi, et requiescit super humilem et mansuetum et trementem ad verba ejus. Isaias ad primitivam Ecclesiam de aedificatoribus ejus: Leva, inquit, oculos tuos et vide [92 1Kb] , etc. Descendente enim Spiritu sancto, coepit aedificari Ecclesia Dei. Et sicut in Actibus apostolorum [93 1Kb] legimus, erant in Jerusalem congregati de universo orbe terrarum, a quibus prius per apostolos susceptum [Col. 0865B] est verbum Dei. Isaias [94 1Kb] in persona Ecclesiae: Gaudens gaudebo in Domino, etc. Item Isaias [95 1Kb] : Et vocabuntur in ea fortes justitiae, etc. Haec aedificatio est de fide Christi. Isaias [96 1Kb] de Ecclesia Dei: Vinea facta est electo meo in cornu olei, id est in regno misericordiae Dei. Cornu enim ubique fere in sacro eloquio significat regnum aut virtutem, ut in Psalmo: Inimicos nostros ventilabimus cornu [97 1Kb] , etc. Et multa in hunc modum. Isaias de aedificatione Ecclesiae loquens, eam praeferens templo, per similitudinem metallorum et lapidum meliores esse ostendit pastores Ecclesiae, quam magistratus et doctores templi. Prosequitur dicens: Et aedificabunt filii peregrinorum [98 1Kb] , etc. Haec, o Judaee, templo et civitati [Col. 0865C] tuae convenire non possunt; sed videmus hodie reges terrae, et ipsos Caesares jugo Christi colla submittere, publicis expensis aedificare ecclesias, promulgare leges adversus haereticos et persecutores Ecclesiae. Nullus a fide repellitur, nullusque qui credere velit a sinu matris Ecclesiae prohibetur. Item Isaias [99 1Kb] : Pro aere afferam aurum, etc. Item Isaias [100 1Kb] ad Ecclesiam per apostolos congregatam: Ecce in manibus meis descripsi te, etc. Septuaginta aliam litteram ponunt, hanc scilicet: Cito aedificaberis, a quibus destructa fueras. Ob culpam Judaeorum structa est, et a Judaeis apostolis reaedificata est. Item Isaias ad Ecclesiam de gentibus ne de veteris idololatriae erroribus erubescat, quia Dominus ejus redemit eam: Noli, inquit, timere, quia non [1 1Kb] , etc. Et quia [Col. 0865D] primitiva Ecclesia multis persecutionum pressuris opprimenda erat, eam consolatur Isaias [2 1Kb] , et ait: Paupercula tempestate convulsa absque ulla consolatione, etc. Attende, o Judaee, quam aperte propheta te a litterali sensu removet. Cum enim prius dixerit, quod prius fundaretur civitas in sapphiris, statim exponens, de quibus lapidibus intelligat, scilicet de virtutibus, dicit quod filii ejus doceantur, non ab homine, sed a Deo, et in justitia civitas illa fundetur. Idem ad primitivam Ecclesiam: Surge, illuminare Jerusalem [3 1Kb] , etc. Ecclesia quae in Synagoga [Col. 0866A] ceciderat, tunc orta est; quando, qui eam aedificavit natus est in illa civitate, de qua gloriosa dicta sunt, et ipse fundavit eam Altissimus [4 1Kb] .



CAP. XXXII. Manifestae auctoritates, quod Scripturae ad litteram non possunt intelligi.

Inter omnia dona et bona, quae habemus a Deo, gratior et acceptior ei fides est, quae per dilectionem operatur. Ipse adeo dilexit nos, ut animam suam daret pro nobis in mortem [5 1Kb] . Mutua ergo dilectio, sive charitas inter hominem et Deum prae cunctis virtutibus summam et praecipuam obtinet dignitatem. Tractat autem Salomon in Canticis suis de hac intima charitate inter Deum et hominem, inter Christum et Ecclesiam. Unde et librum illum propter eminentiam charitatis appellavit Cantica canticorum. [Col. 0866B] Cum ergo Christianus in verbis, quibus utitur sponsus ad sponsam, Christus ad Ecclesiam, vel ipse e diverso ad eum, de medulla spiritualis intelligentiae suavissimos gratiae fructus, et quasdam delicias sancti amoris eliciat; dicat mihi Judaeus, qui sensum sequitur litteralem, quod hic intelligat, cum ad litteram nihil nisi lenocinia amatorum, atque verba et sensus extraordinariae voluptatis inveniat. Et ut ad manum tibi, o Christiane, verba libri illius occurrant, quaedam de ipso deduco in medium, quibus Judaeum apertissimae temeritatis arguas, qui in talibus studet, atque cum eo litteralem aut potius meretricalem destruas intellectum Osculatur me osculo oris sui, quia meliora sunt ubera tua vino, fragrantia [Col. 0866C] unguentis optimis [6 1Kb] , etc. O vere fatua descriptio mulieris, ut sint oculi ejus, sicut oculi columbarum, vel sicut piscina in Hesebon, capilli sicut grex caprarum, dentes autem sicut grex tonsarum, genae sicut turturis, et sicut fragmenta mali Punici, collum sicut turris David, nasus sicut turris in Libano, labia sicut vitta coccinea, venter et ubera sicut crater hinnulique caprarum [7 1Kb] , et multa similia in hunc modum. Hic saltem litterarum suarum erubescat Judaeus, et sciat quod littera occidit, spiritus autem vivificat [8 1Kb] . Sciendum igitur quod sicut Paulus apostolus de antiquis testatur Patribus: Omnia in figura contingebant eis [9 1Kb] . Unde etiam actus eorum verba et itinera, consolationes et flagella, coeremoniae et sacrificia, miracula etiam quae fiebant, omnium [Col. 0866D] quoque patriarcharum et prophetarum nomina hodie nostrae utilitati obsequuntur. Nihilominus etiam titulos Psalmorum Esdras propheta, nos ad spiritualem intelligentiam trahens, sancto Spiritu revelante sic Psalmis apposuit, ut frequenter, quamvis aliquando in titulo tangatur historia; non historia tamen, sed historiae significatio tractetur, quod in Psalmis quamplurimis tua experietur inspectio.



CAP. XXIII. Testimonia de adventu Antichristi.

Illud autem ad cumulum Judaicae damnationis accedit, [Col. 0867A] quod qui in salutem suam noluerunt accipere Christum, in suae mortis discrimen recipient Antichristum. Sic enim eis Dominus in Evangelio prophetavit, dicens: Ego veni in nomine Patris mei [10 1Kb] , etc., insinuans Antichristum. De adventu vero Antichristi, in quo Judaei Messiam exspectant, Zacharias [11 1Kb] prophetat, et dicit: Et dixit Dominus ad me: Adhuc sume tibi, etc. In Daniele [12 1Kb] propheta et Evangelio [13 1Kb] , et Epistola Pauli ad Thessalonicenses [14 1Kb] Antichristus abominatio desolationis, et sessurus in templo Domini prophetatur, et exhibiturus se ut Deum. Psalmista tam de ejus potentia quam de ipsius perditione praedixit: Cadet cum dominatus fuerit pauperum [15 1Kb] , etc. Daniel [16 1Kb] de eodem: Judicium [Col. 0867B] sedebit, ut auferatur potentia, et conteratur, et dispereat.



CAP. XXXIV. Testimonia prophetarum de novissimo Christi adventu in generali resurrectione.

De novissimo Christi adventu et communi hominum resurrectione Vetus et Novum Testamentum multa veritatis testimonia introducunt. Unde beatus Job [17 1Kb] : Scio quod Redemptor meus vivit, etc. Quisquis ergo virtutem resurrectionis abnegat, verba viri fidelis, sed adhuc tamen gentilis, erubescat et penset, quam terribili poena sit coelitus feriendus, si adhuc non credit suam, qui resurrectionem Domini Jesu sperabat adhuc esse futuram. Credendum ergo est quod non in aereo corpore, vel alterius naturae substantia resurget homo, non enim esset vera resurrectio [Col. 0867C] nisi vera resurgeret caro. Quam beatus Job asserit dicens: Et rursum circumdabor pelle mea [18 1Kb] , etc. Probatur iterum resurrectio, sicut Ambrosius dicit, ratione et universitatis exemplo, testimonio rei gestae, plurimi enim resurrexerunt. Ratio est, ut resurgat corpus. Quomodo enim vocabitur in judicium sine corpore, cui de se et contubernali suo, necesse est respondere? Vides ortus obitusque, vices diei et noctis, in quibus quotidianus occasus est, et rediviva successio. Fructus terrae videntur mori, cum decidunt, resurgere cum virescunt, quod seminatur moritur, et resurgens in eamdem speciem reformatur. Granum folliculo vestitur, calorque vitalis quasi animare incipiens, spicae adolescentis aetatem format in cumulum, et [Col. 0867D] pubescentem quibusdam tunicis induit, et frugem quasi a primis erumpentem cunabulis, paulatim his quae postulat necessitas naturae communit. Caro autem nostra modo corruptibilis induet incorruptionem et mortale immortalitatem [19 1Kb] . Quid ergo miraris, si homines acceptos restituat terra, cum seminum corpora sic vivificet, vestiat et producat? Nunquid Deo cura est de frugibus et arboribus reparandis et de hominibus nulla? Quare homo substantialiter de terra factus in terram non revertatur? Nunquid in solis hominibus terra degenerat, [Col. 0868A] quae omnia sibi commissa regenerat? Vides quia naturale est resurgere et naturae contrarium interire. Pone membra hominis lacerata, dispersa, combusta, in cinerem et in ventos data; nonne de tam modica et exili materia corpus illud potest reficere, qui potuit creare de nihilo universa? Ethnici quidem mentiti sunt animas de quibusdam corporibus transire in alia; sed quid difficilius est animas redire in sua corpora vel ingredi aliena? Quod autem sequitur in Job [20 1Kb] : Et in carne mea videbo Deum Salvatorem meum, quem visurus sum ego ipse, et non alius; sic intellige, ut sit eadem caro et non alia, sed alterata in eadem persona, scilicet alterata per gloriam; erit subtilis quia incorruptibilis; erit palpabilis, quia non mutabit essentiam [Col. 0868B] verae carnis. Reposita est hac spes mea in sinu meo [21 1Kb] . Nihil nos certius habere credimus, quam quod in sinu tenemus. De eodem in libro Tobiae: Sicut B. Job insultabant reges, ita sancto Tobiae [22 1Kb] , etc. De eodem in libro Machabaeorum: Vir fortissimus Judas collatione facta [23 1Kb] , etc. Item Ezechiel [24 1Kb] de eodem: Facta est super me manus Domini, etc. Si Judaeus oblatret quod hic non resurrectio, sed Israelitici populi restitutio figuretur, et quod per resurrectionis similitudinem liberatio captivi populi ostendatur, sufficit mihi, non enim per simulata, vel similia, sed per vera rerum similitudo probatur. Cum dicimus, sicut est verum quod hic sedeo; ita verum est quod audio, necesse [Col. 0868C] est ut sessio vera sit, ad hoc ut probetur auditio. Expressa similitudinis forma resurrectionem Dominus per resurrectionem populi sui probat. Ac si dicat: Putasne captivorum meorum impossibilis sit liberatio? Sicut mihi possibilis est resurrectio mortuorum, ita possibilis est mihi liberatio. Sive ergo ad generalem resurrectionem verba quae praemissa sunt, referantur, sive per similitudinem resurrectionis ad captivitatis liberationem, habet utriusque resurrectionis irrefragabile argumentum. Et nota quod alias similitudines satis competentiores Dominus induxisse potuit. Sed modum resurgendi, et suam in resuscitando potentiam docens, nobis fidem resurrectionis plenius intimavit.



CAP. XXXV. Testimonia prophetarum de die judicii.
[Col. 0868D]

Isaias [25 1Kb] : Ecce dies Domini insanabilis venit furoris, etc. Et David in Psalmo canit: Initio tu, Domine, terram fundasti [26 1Kb] , etc.



CAP. XXXVI. Testimonia prophetarum de glorificatione sanctorum.

Isaias [27 1Kb] : Et erit lux lunae, sicut lux solis, etc. Item de eodem: Et faciet Dominus exercituum omnibus populis [28 1Kb] , etc. Item: Non erit tibi sol ad lucendum [29 1Kb] , etc. Et nota quod non dicit lumen solis [Col. 0869A] aut lunae defecturum, vel cessaturum, vel quia non erit salvandis necessarium: Nam Dominus ipse lux erit ipsorum. Sicut enim coeli novi, quae ego facio stare [30 1Kb] , etc. Sophonias [31 1Kb] : Silete a facie Domini Dei, etc.



CAP. XXXVII. Testimonia prophetarum de damnatione impiorum.

Isaias [32 1Kb] : Et erit in die illa: visitabit Dominus, etc. Hieronymus super hunc locum dicit quod haec visitatio erit eis in malum. Idem: Ecce Dominus in igne veniet [33 1Kb] , etc. Nahum [34 1Kb] de eodem: Montes commoti sunt ab eo, et colles desolati sunt. Sophonias [35 1Kb] : Vox Domini Dei amara, tribulabitur iste fortis. Dies illa, illa dies irae, etc. Psalmus: Deus noster manifeste veniet, Deus noster [36 1Kb] [Col. 0869B] etc.



CAP. XXXVIII. Testimonia gentilium de fide.

Ea quae de lege Mosaica et prophetis induximus, satis sufficere credimus, ut perfida Judaeorum duritia obtundatur. Possemus autem producere in medium ad assertionem nostrae fidei quorumdam testimonia Judaeorum, ut Joannis Baptistae, atque Zachariae et Elisabeth parentum ejus, et senis Simeonis, et Annae prophetissae, discipulorum quoque et apostolorum Christi, qui etiam Christi passioni et ascensioni praesentialiter adfuerunt, qui etiam tam fidele quam apertum et prophetis consonum Christo perhibuerunt testimonium. Porro Judaei odio Christiani nominis non solum dicta, sed nomina etiam [Col. 0869C] abominantur eorum. Ne autem viderentur gentes a divina gratia penitus alienae, quibusdam eorum datur prophetare de Christo, ut Judaeos, qui prophetis, quos recipiunt, credituri non erant, manifestae infidelitatis arguerent. In primis Balaam, per stellam significans Christum ipsum nasciturum de Jacob magis nolens quam volens, inspirante Dei gratia, prophetavit, regnumque Moab ejus potestate devastandum. Maro etiam Mantuanus primum Christi adventum denuntians describit, dicens:

Ultima Cumaei venit jam carminis aetas [37 1Kb] .
Jam nova progenies coelo demittitur alto [38 1Kb] .
Cui consonat et Zacharias dicens: Visitavit nos Oriens ex alto [39 1Kb] . A summo enim coelorum egressus [Col. 0869D] ejus [40 1Kb] . Sibylla etiam Cumana vates de utroque Christi adventu, et quibusdam fidei nostrae articulis adeo aperta et prophetis sanctis consona prophetavit, ut omnibus pateat manifestissime in ea vocationem gentium figurari. Cujus versus ad confusionem [Col. 0870A] Judaeorum B. Augustinus [41 1Kb] introducit in sermone illo, qui sic incipit: Vos convenio, o Judaei.


VERSUS SIBYLLAE VATIS.

Judicii signum tellus sudore madescet.
E coelo rex adveniet per secla futurus,
Scilicet in carnem, praesens ut judicet orbem
Unde Deum cernent incredulus atque fidelis
Celsum cum sanctis aevi jam termino in ipso.
Sic animae cum carne aderunt, quas judicet ipse,
Cum jacet incultus densis in vepribus orbis.
Rejicient simulacra viri, cunctam quoque gazam,
Exuret terras ignis, pontumque polumque.
Inquirens tetri portas effringet Averni.
Sanctorum sed enim cunctae lux libera carni
[Col. 0870B] Tradetur, fontes aeterna flamma cremabit,
Occultos actus retegens; tunc quisque loquetur
Secreta, atque Deus resecabit pectora luci.
Tunc erit et luctus, stridebunt dentibus omnes.
Eripitur solis jubar, et chorus interit astris.
Solvetur coelum, lunaris splendor obibit.
Dejiciet colles, valles extollet ab imo.
Non erit in rebus hominum sublime vel altum,
Jam aequantur montes campis, et caerula ponti
Omnia cessabunt, tellus confracta peribit.
Sic pariter fontes torrentur, fluminaque igni.
Et tuba tunc sonitum tristem demittet ab alto
Orbe, gemens facinus miserum, variosque labores
Tartareumque chaos monstrabit terra dehiscens.
Et coram hic Domino reges sistentur ad unum.
Decidet e coelis ignisque et sulphuris amnis.

Haec de Christi nativitate, et passione, et resurrectione, [Col. 0870C] atque secundo ejus adventu ita dicta sunt, ut si quis in Graeco capita horum versuum discernere voluerit, inveniet, . Quod et Latine scribere, et sic pronuntiare possumus, Jesus Christus Dei Filius, Salvator. Praeter hoc, quae Graecarum litterarum proprietas in Latino non adeo poterit observari.



Operis conclusio.

Habes arma pro tuitione fidei tibi missa, caute illis utere. Judaeus enim inconstans est semper et varius. Modo ait, modo negat, nunc praevaricatur litteram, nunc ad sui Messiae, id est Antichristi tempora totam refert; et in modum patris sui diaboli se in monstruosas species saepius transfigurat. [Col. 0870D] Si ergo vis ad plenum deprehendere et exterminare versutias ejus, bibliotheca Spiritus in medio proponatur, ut ei fugere, aut tergiversari non liceat, sed ut Goliath ense proprio juguletur [42 1Kb] .




[Col. 0871]
DE AMICITIA CHRISTIANA ET DE CHARITATE DEI ET PROXIMI TRACTATUS DUPLEX.



PROLOGUS IN UTRUMQUE TRACTATUM.

[Col. 0871A] Quoniam diminutae sunt veritates a filiis hominum [43 1Kb] , et refrigescente charitate multorum [44 1Kb] , vix aliquis in alio integritatem fidei experitur, vix invenitur dilectio, quae non sit quaestuaria et venalis; communi malo condolui proponens mihi aliquid scriptitare secretius ad doctrinam et exercitium diligendi. Fodi ergo mihi fontem proprium, cui non communicet alienus. De diversis enim scriptoribus quasi flores excipiens, ut mellificarem mihi plurium tam veterum quam modernorum sententias de amicitia et dilectione Dei ac proximi in unum compendiosae lectionis involucrum coarctavi. Super quo conscientiae meae testimonio conglorians, thesauro, quem absconditum teneo, praefixi titulum hoc sigillo impressiore signatum: Secretum [Col. 0871B] meum mihi, secretum meum mihi [45 1Kb] . Securius quidem mihi est opusculum praesens in sinu meo quasi sub modio claudere, quam exponere palpebris aemulorum, et fasciculum quem inter ubera mea secretius tenere delectat [46 1Kb] , transferre in theatrum et derisum. Scio siquidem, quod si libellus hic quandoque evaserit in publicum, statim grunniet aemulus, et labio virulento submurmurans compilationi ascribet, quod sententias veterum jam senio caligantes, vel ambigui intellectus intricatione perplexas studeo reducere ad evidentiam, et quae situ et neglectu vetustatis obsoleverant, ferventiore studio digerantur in materiam virtutis, et in tractatum uberioris gratiae coalescant. Sicut enim in libro [Col. 0871C] Saturnalium et in Epistolis Senecae ad Lucilium saepe legitur, apes imitari debemus, quae floribus in varios succos mirabili artificio naturae digestis, novum in eos saporem maximamque virtutem quadam sui spiritus proprietate transfundunt. Sicut refert Valerius Maximus, Curius Albinus hunc legendi fructum esse dicebat, ut lector aemuletur ingenia [Col. 0872A] veterum, et in proprium quandoque convertantur, quae ab aliis bene dicta miratur. Item in libro Saturnalium, Afranius togatarum scriptor in ea togata, quae Compitalia inscribitur, suis respondens detractoribus dicentibus eum in libro Menandri, non solum sententias, sed verba integra transsumpsisse: Transsumpsi, inquit, sed ea quae melius me posse invenire non credidi. Et in eodem: Quis fraudi Virgilio vertat, si ab Homero multa mutuatus est, quae jam negligentia et vetusta longiturnitas abolescit? Et post pauca: Denique in hoc ipso est commendandus, quia id quod apud eum alienum est, melius ibi quam ubi natum est, sonare miramur. Quae ergo invidia est, si inter sarmenta sterilia de vite veteri plantata eliguntur, [Col. 0872B] quibus in ordinem complantatis uberioris vineae successio propagetur. Verbum poetae est:

Dixeris egregie notum si callida verbum
Tradiderit junctura novum [47 1Kb] .
Quid ergo aemulus detrahit et oblatrat, si sententias in sterili congerie, et neglectu vetustiore squalentes explanet apertius diligentia modernorum; et quas nuper fastidiebat animus legentis, ornatu elegantiore eductas nunc voto avidiore auditas appetat etiam delicatus. Quocirca jam per aemulum meum contra Opusculum praesens non sibilet lingua serpentis antiqui, os obstruatur obloquentis iniqua, obturentur aures aspidis, et anticipet innocentiae [Col. 0872C] visus oculos basilisci. Gomor enim, quod colligo mihi, non ei communico; sed illis duntaxat, quibus data est manifestatio Spiritus ad utilitatem [48 1Kb] , ut in simplicitate cordis hunc libellum familiarius, si velint, inspiciant, et si quid in eo inveniant scrupulosum, illud quaeso, lima diligentiore complanent.



TRACTATUS I. DE AMICITIA CHRISTIANA.
[Col. 0871]


CAP. I. Quae sit vera amicitia.
[Col. 0871D]

Subsannabit aliquis, et arguet, quod senex amatoria [Col. 0872D] ludam, qui jam delibor, et in membris meis responsum mortis accepi. Sed Michol irrideat nuditatem [Col. 0873A] David saltantis [49 1Kb] ; ego vero utinam cum David ludam, et vilior fiam in oculis meis, quatenus cum eodem in Sion arcam foederis introducam! Mihi tamen pro magno est, si vel paucos de massa universitatis eorum, qui saeculari amore abstracti et absorpti sunt, et oculis effossis, crinibusque abscissis in mola cum Samsone laborant [50 1Kb] , per hoc Opusculum ineant foedus Jonathae cum David [51 1Kb] , qui in suavissimo amore Christi a tribulatione malorum et dolore respirent. Nimirum, ex quo Caleph adeptus est Hebron per Josue [52 1Kb] populus quiescit a praeliis. Cessant enim tentationum pugnae, postquam contemplatio cordis se ad tractum amoris incipit exercere. Amoris siquidem [Col. 0873B] campus latius patet, caeterisque affectibus animae sinus diffusiores expandit. Amor enim est quaedam vis appetitiva rerum, quas ex desiderio eligimus et amplectimur ad fruendum. Amor autem etiam in brutis animalibus, quae a ratione aliena sunt, suos frequenter appetitus exercet. Et licet frui spiritualiter in his quae ad Deum sunt, pertinere dicatur; Paulus tamen frui verbo aliter utitur. Nam ad Philemonem scribens dicit: Ut te frater fruar in Domino, refice in Deo viscera mea [53 1Kb] . Sane dilectio ex certo animi judicio vires capit; amicitia vero ex quodam usu diligendi cum electione rei, quae diligenda est, et deliberatione procedit. Teste autem Tullio, amicitia est rerum humanarum et divinarum cum benevolentia et charitate summa consensio; [Col. 0873C] per charitatem forte mentis affectum intelligens, et per benevolentiam mutui obsequii effectum. Quod ethnicus hic nomine charitatis eam intellexerit, quae omnium mater est radixque virtutum, verisimile non videtur; sed eam mentis affectionem, propter quam amicos nostros charos appellare solemus. Quidam philosophi amicitiam inter summas perpetuasque virtutes collocasse leguntur, quos Salomon videtur in Proverbiis imitari; dicit enim: Omni tempore diligit qui amicus est [54 1Kb] . Unde beatus Hieronymus [55 1Kb] : Amicitia, inquit, quae desinere potest, nunquam vera fuit. Ideo, qui laesus desinit diligere quem amaverat, amicus in veritate non fuit. Ille nimirum longe est a lege amicitiae alienus, qui sic hodie amat, ut cras oderit; sic omni [Col. 0873D] homini amicus, ut nemini fidus; hodie laudans, cras vituperans; hodie blandiens, cras mordens; hodie promptus ad oscula, cras ad opprobria, cujus amicitia leviter comparatur, et levi exsufflatur offensa. Vera denique amicitia in se solida est, et in omnibus amici necessitatibus ad omnem compassionem et tolerantiam se conquadrans gravius ex amici compassione affligitur, quam ex passione amicus. Vide Apostolum [56 1Kb] qualiter confirmatur infirmis, scandalizatis couritur, et est illi tristitia magna pro fratribus suis, et dolor continuus cordi [Col. 0874A] ejus. Vere amicus erat, nunc ut Magister corripiens, nunc timens ne sensus eorum corrumperentur, nunc eos cum dolore ad lacrymas et ad poenitentiam provocans, nunc eos, qui non egerant poenitentiam, lugens



CAP. II. Quod olim rarae fuerint amicitiae.

Refert Tullius [57 1Kb] vix tria vel quatuor amicorum paria in tot retro saeculis exstitisse. Sed nemo miretur inter infideles populos raros fuisse verae amicitiae professores. Illum enim ignorabant qui charitas est, qui amor est, cujus charitas diffusa est in cordibus nostris per Spiritum sanctum, qui datus est nobis [58 1Kb] . Verum ut vox turturis audita est in terra nostra [59 1Kb] , vox annuntiantis pacem, annuntiantis amicitiae veritatem atque dicentis: Hoc est praeceptum [Col. 0874B] meum, ut diligatis invicem [60 1Kb] , multa millia hominum amicitias contraxere veraces, diligentes se invicem honestius, verius, certius, prudentius et fortius quam Pylades et Orestes. Nonne inter eos rerum divinarum et humanarum erat cum charitate et benevolentia summa consensio, de quibus scriptum est: Multitudinis credentium erat cor unum et anima una, nec quisquam aliquid suum esse dicebat; sed erant illis omnia communia [61 1Kb] . Caeterum, postquam Veritas protestata est, quia majorem dilectionem nemo habet, quam ut animam suam ponat quis pro amicis suis [62 1Kb] , paritas amicorum multiplicata est super numerum. Quot enim non solum jacturam rei familiaris pro fratribus suis in Christo [Col. 0874C] passi sunt; sed etiam cruciatus corporis gratanter amplectentes, pro amicis suis animas posuerunt?



CAP. III. Quam dulcis et quam fructuosa sit amicitia.

In rebus humanis nihil dulcius amicitia invenitur, nihil sanctius appetitur, nihil fructuosius custoditur; habet enim fructum vitae quae nunc est et futurae. Ipsa propria suavitate virtutes alias condit, adversa temperat, prospera componit, tristiaque jucundat. Homo sine amico non habet, cui vitam et affectus suos communicet, cui conscientiae suae sinum aperiat, cui ad solatium suum aliquid de molestiis terrentibus evaporet. Solus est, qui sine amico est. Vere dicitur solus, quia si ceciderit, non [Col. 0874D] habet sublevantem [63 1Kb] . E diverso quanta est jucunditas, quanta securitas, habere cum quo loquaris, ut tecum, cui cordis tui secreta committere audeas, quem in secretioribus tuis habeas ut te ipsum, cui plena securitate reveles, quantum in studiis spiritualibus a te ipso defeceris aut profeceris apud Deum. Quid denique desiderabilius aut dulcius, quam ut duorum tanta sit unio animorum, quod cum alter corripiatur ab altero vel laudetur, nulla interveniat ira, nulla seditio, nulla inter eos formido criminis, adulationisve suspicio? Amicus, ait Sapiens, est medicamentum [Col. 0875A] vitae [64 1Kb] . [65 1Kb] Optima enim medicina est homini homo, qui ejus remediatur adversis, qui ejus condescendit incommodis, qui gravia levigat, qui amici onera quasi juncto humero simul portat. Nec enim verus amicus impatientius propriam injuriam sustinet, quam amici. Verbum philosophi [66 1Kb] est: Non aqua, non igne, non aere pluries utimur, quam amico. In omni actu, in omni studio, in rebus certis, in dubiis, in omni eventu, in secreto, in publico, in omni consultatione, domi et foris: et ut multa paucis includam, in omnibus, quae ad divina pertinent et humana, gratia se diligentium mutuo utilis invenitur. Audi Tullium: Tanta est, inquit, amicitiae virtus, quod ejus beneficio absentes amici sibi praesentes assistunt, egentes abundant, valent [Col. 0875B] imbecilles, et quod mirabilius est, mortui vivunt. Demum amicitia est divitibus pro gloria, pro censu pauperibus; exsulibus pro patria, imbecillibus pro virtute, pro medicina aegroto, mortuis pro vita. Et sicut idem Tullius aiebat: Solem videntur de mundo tollere, qui de vita hominum amicitiam tollunt.---Amicitia, inquit idem, quaedam est vita hominum, sine qua nullum est humanae vitae solatium. Amicitia quidam gradus est hominibus ad Deum. Dilectione enim mediante, homo Deo approximat, dum ex hominis amico Dei amicus efficitur. Audi Deum ad homines loquentem, quos in proximi dilectione firmaverat et dicentem: Jam non dicam vos servos, quia servus nescit quid faciat Dominus [Col. 0875C] ejus. Vos autem dixi amicos, quia omnia quaecunque audivi a Patre meo, nota feci vobis [67 1Kb] . Quae omnia, sicut plerique sancti asserunt, in Dei proximique dilectione consistunt.



CAP. IV. Quod in vera amicitia nihil est cupiditatis vel inhonestatis.

Illud autem sciendum, quod in amicitia vera nihil est inhonestum, nihil simulatorium, nihil lucri temporalis, aut inanis gloriae venativum. Non enim amor ille nomine vel honore amicitiae dignus est, qui alicujus mundanae utilitatis obtentu contrahitur. Amicitia siquidem ipsa sui causa est, ipsa sibi merces, et longe infra fines amicitiae amor ille subsistit, quam exspectatio ambitiosa, vel spes quaestuaria antecedit. [Col. 0875D] Fons sane et origo amicitiae amor est, et quasi genus ad speciem; nam cum amor saepe sine amicitia sit amicitia nunquam sine amore consistit. Amor itaque, quandoque ex naturae instinctu, quandoque ex motu carnali, quandoque ex officio causam recipit, quandoque vero ex ratione sola, plerumque etiam ex ratione et affectione procedit.



CAP. V. De naturali amore.

Natura amicitiae originem modumque praescribit. Per hanc mater diligit filium; per hanc gallina colligit pullos suos et coinfirmatur infirmis [68 1Kb] , ursa [Col. 0876A] etiam catulis suis immurmurat [69 1Kb] ; aquila quoque volitat super pullos suos, portans eos in humeris suis [70 1Kb] . Sed et lamiae nudaverunt mammas suas, lactaverunt catulos suos [71 1Kb] . Amor induxit Jacob, ut plangeret filium suum Joseph. Naturali amore impulsus est David plangere filium parricidam, et dicebat: Absalon fili mi, fili mi Absalon, quis mihi det, ut moriar pro te, fili mi Absalon [72 1Kb] ? Porro naturalis amicitia modestiae legem saepe transgreditur, Dei et salutis suae obliviscens ex nimia teneritudine et affectione parentum. Ex officio contrahitur amicitia, dum ratione dati et accepti mutua inter amicos gratia coalescit. Sed timeat quisquis verae amicitiae professor est, ne sub liberalitatis obtentu venenum amicitiae venalis obrepat. Sane pura et sola [Col. 0876B] ratio amicitiae causam praestat, cum aliquos divina potius auctoritate, quam proprio affectu diligimus. Sic enim non solum pacificos, sed etiam dyscolos et perversos, qui nobis sunt oneri et labori pro Christo, qui dicit: Diligite inimicos vestros, benefacite his qui oderunt vos [73 1Kb] , brachiis sincerae dilectionis in Christo amplectimur, eisque sine omni fictione consulimus, condescendimus afflictis, et eorum onera compassionis humero supportamus. Ex ratione simul et affectu amicitia generatur, ut cum aliquis, quem nobis dictat ratio diligendi, se propria virtute amabilem reddit, ut amor, qui ex ratione castus est, ex affectione sit dulcis. Hunc vero amorem divinae moderationis dispensatio introduxit, praecipiens [Col. 0876C] homini, ut sic diligeret proximum, sicut diligebat se ipsum. Unde quia in hoc effrenis et praeceps erat humana voluntas, Deus ei frenum imposuit, et ne ei liberum esset extra modestiae limites evagari, eum quem habebat ad se coarctavit, et affectum ipsum dilectioni proximi proportione commensurabili coaptavit: Dilige proximum tuum, inquit, sicut te ipsum [74 1Kb] . Credo, quod te ipsum diligas, si tamen diligis Deum. Vide ergo, si hujus dilectionis, qua te ipsum diligis, putas mercedem aliquam exigendam: profecto nequaquam. Quisquis enim per se sibi charus est; nec aliena, nec intrinseca ope indiget, ut ad se diligendum vehementius excitetur. Ut ergo alium aeque ut te ipsum diligas, necesse est ut in ipsum transfundas illum, quem habes ad te, dilectionis affectum, [Col. 0876D] ut sit tibi quasi alter tu. Nec de hujusmodi amicitia fructus quaeratur exterior, cum ipsa sit charitas, quae nunquam excidit [75 1Kb] , cujus fructus gaudium est, et pax in Spiritu sancto. Hunc fructum insinuans Veritas in Evangelio dicit: Posui vos, ut eatis, et fructum afferatis, fructus vero vester maneat [76 1Kb] .



CAP. VI. De carnali amore.

Sane amor ex carne proveniens sequitur aures et oculos suos per varia fornicantes, atque per eorum aditus usque ad ipsam mentem rerum concupiscibilium imaginem introducit. Sic more meretricio [Col. 0877A] divaricat pedes suos omniumque spiritum immundorum spurcitiae se exponit, productioris vitae sibi spatium pollicetur. Contemnit terribilia Dei judicia, et hoc solum vitae suae ascribit, quod indulget extraordinariae voluptati. Sicque animus aspectibus impudicis, verbis et nutibus, et obsequiis illectus et attractus, in malum miserabiliter captivatur; dumque duae mentes quodam foedere foedo in una voluntate conflantur, quod odibilius est Deo et animae perniciosius operantes, se infelices omnia lege amicitiae facere arbitrantur. Porro haec amicitia nec ex deliberatione initur, nec probatur judicio, nec ratione regitur; sed sequens vagae affectionis impetum, per illicita indiscrete raptatur: nimirum nec modum tenens, nec serviens honestati, nec inter [Col. 0877B] commoda et damnosa discernens. Spiritu siquidem vertiginis ducitur, et effrenis concupiscentiae flammis exaestuans quasi quibusdam interioribus furiis agitatur. Haec autem spuria et degenerans amicitia, quam scilicet libido contaminat, vel alterius pestis reatus incestat, delectabilius quidem ad tempus, sed perpetuo exitiales experitur affectus. Cito enim praeterit quod delectat et permanet sine fine quod cruciat. Honesta ergo et casta contrahatur amicitia; in hac enim omnia secura sunt, dulcia, pacifica, suavia et jucunda.



CAP. VII. Non esse amicitiam veram, si sit quaestuaria.

Amicitia, quam immunda cupiditas introducit, [Col. 0877C] fraudulenta est: nihil certum, nihil securum aut stabile habet. Bona hominis amat, non hominem; amorem metitur ex quaestu. Fortunam votis amplectitur, non personam, juxta illud:

Non est personae, sed prosperitatis amicus,
   Quem fortuna tenet dulcis, acerba fugat
Teste sacra Scriptura: Est amicus secundum tempus, et non permanebit in die tribulationis [77 1Kb] . Mercalis est haec amicitia, quae quanto accedentius consentanea est cupiditati, tanto longius est ab amicitiae palatio relegata. Licet enim amicitiae cultoribus plurimae commoditates ex ipsa soleant obvenire, vera tamen amicitia in se ipsa fructus suos constituit, omnemque spem futuri obventus mera liberalitate praecurrit. A beneficiis siquidem, [Col. 0877D] quibus Berzelai Galaadites David fugientem a facie Absalon benigne recepit, fovit et inter amicos praecipuos numeravit [78 1Kb] , nemo credit eorum amicitiam habuisse initium; sed causam praestitisse impensae humanitati amicitiae praevenientis affectum. Notum quidem est, quod rex illius ope non eguit; cumque vir ille opulentissimus esset, nullam a rege retributionem propter hoc exspectaverat. Unde cum ei divitias et delicias totius civitatis offerret, ille nihil suscipere acquievit, Sic et illud venerabile foedus inter David et Jonatham [79 1Kb] non terrenae utilitatis exspectatio, sed approbatae virtutis [Col. 0878A] contemplatio consecravit. Emersit tamen alterius utrobique profectus, ut vita unius alterius custodiretur industria, et unius beneficio alterius posteritas minime deleretur. Non est ergo amicitia in quaestu, nec in assentatione, sed in veritate et fide. Audi B. Ambrosium [80 1Kb] : Non est, inquit, amicitia vectigalis, sed liberalis. Virtus enim est, et non quaestus; non pecunia conciliatur, sed gratia: nec licitatione pretiorum, sed concertatione mutuae benevolentiae gignitur et fovetur. Est autem amicitiae suavissimus fomes sinceritas affectionum, mutua obsequela, rerum honestarum crebra collatio, parilitas voluntatum, jugis et inviolabilis fides. Certe Chusi Arachites [81 1Kb] amicitiam David tanta fide studuit extollere et fovere, ut sollicitudinem [Col. 0878B] securitati praeferret, mortis pericula et labores gaudio et quieti, praeeligens amici communicare doloribus quam honoribus homicidae. Verbum Ethai Gethaei erat [82 1Kb] (cum fugeret David nudis pedibus de Jerusalem, a facie Absalon, et diceret ei David, ut reverteretur): Vivit Dominus, nec in vita, nec in morte derelinquam te.



CAP. VIII. Quod amicitia quaedam commendetur, quaedam reprobetur.

Amori, qui ex concupiscentia carnis, aut ex superbia vitae causam et originem trahit, plurimum affinis est amor mundi, qui totus de sola vanitate nititur juxta illud: Filii hominum usquequo gravi corde, utquid diligitis vanitatem, et quaeritis mendacium [Col. 0878C] [83 1Kb] ? Sunt etiam amores, qui si ordinati fuerint approbantur, videlicet, socialis, fraternus, et conjugalis. Socialis, ut inter David et Jonatham. Hujus amoris affectio David urgebat ad planctum, ut diceret: Doleo super te, frater mi Jonatha, decore nimis et amabilis super amorem mulierum. Sicut mater unicum amat filium suum, ita ego te diligebam [84 1Kb] . Frater et soror dulcissimi amoris vicissitudinem in se gerunt, ac mutuos et indivisos affectus consensu mutuae voluntatis enutriunt. Sponsus et sponsa domesticis affectionibus indissolubili foedere pudicitiam fidei conjugalis observant. Notandum vero quamdam amicitiam initialem esse, de qua B. Augustinus [85 1Kb] scribit, eamque describit: colloqui scilicet, atque corridere amico, benevole [Col. 0878D] obsequi, simul et legere et conferre, dissentire inter se sine odio, sicut dissentit aliquis a se ipso, desiderare absentes cum molestia, venientes cum laetitia suscipere, reamare amantem, praesentes defendere, excusare absentes, dentem detractionum retundere, atque omnibus modis fervorem intimae dilectionis fideliter exhibere. Porro B. Augustinus quasdam hic tenerae dilectionis proprietates insinuat cui boni et mali plerumque communicant; nam illa, de qua loquimur, amicitia inter bonos tantum oriri solet, inter meliores proficere, inter optimos consummari.



CAP. IX. De origine amicitiae.
[Col. 0879A]

Denique si amicitiae inspicimus originem, a summa natura, quae Deus est, suam traxit essentiam. Deus equidem mentibus humanis primos amicitiae impressit affectus; auxerunt eam usus et experientia: ipsam demum legis ordinavit auctoritas. Deus siquidem, summe bonus, summae pietatis, potens, sibi in sua beatitudine, quae ipse est, in sua ineffabili gloria sibi sufficiens nec coelo, nec terra, nec angelo, nec homine indigebat. Ejus nimirum sufficientiam omnis creatura protestatur, et dicit: Deus meus es tu, quoniam bonorum meorum non eges [86 1Kb] . Ipse omnium existentium causa, sententium vita, intelligentium sapientia, [Col. 0879B] amor et gloria angelorum, dignatus est hominem ad se amandum allicere, et ipsum per haec invisibilia ad appetitum suorum invisibilium invitare. Unde non solum quatuor elementis, sed omnibus etiam creaturis quoddam amicitiae vinculum aeterna ratione praescripsit. Bona enim non essent, nisi mutuo sibi quodam amicabili foedere consentirent. Legimus enim, quod vidit Deus cuncta quae fecerat, et erant valde bona [87 1Kb] . Bona siquidem sunt, in quantum a Deo sunt; pulchra sunt, in quantum quaelibet pars suo congruit universo; ordinata vero sunt, in quantum unaquaeque res in hac universitate congruum sibi locum, tempus etiam sortitur et modum. Locum, quia angeli obtinuerunt coelum, irrationabilia solum, homo melius paradisum. [Col. 0879C] Tempus, quia angeli in uno et eodem tempore facti sunt, homines diversis temporibus creati sunt, et quantum ad animam semper erunt; irrationabilia vero, nec simul facta sunt, nec semper erunt. Caeterum rationabili creaturae Deus hunc indixit modum, ut si justa est, beatitudinis particeps fiat; si iniqua est, aeternae damnationi subjaceat. Irrationabili et sensibili creaturae hic a Deo praefixus est modus, ut quia nec beata, nec misera esse potest, vel praedestinatorum saluti subserviat, vel infelicitatem accumulet praescitorum. Ideo provide Sapiens: Ignis et ferrum, lac et panis, et mel, botrus uvae, oleum et vestimentum; sicut haec omnia sanctis in bonum, ita impiis convertuntur in malum [88 1Kb] . Sic Deus, cui est summum bonum immutabilem [Col. 0879D] esse, et cui est semper idem esse, dicente Propheta: Tu semper idem ipse es [89 1Kb] , sic ordinat creaturas, ut singula naturam habeant, qua bona sunt, speciem qua pulchra sunt, usum, per quem bene ordinata rationabili creaturae proficiunt. In hoc autem vehementer admiranda et praedicanda est sapientia Creatoris, quia cum nihil fecerit malum, ipse tamen mala nostra sic ordinat et disponit, ut nobis nocenda non noceant, sed ad correctionem, vel ultionem nobis proposita proficiant ad salutem, maxime his qui diligunt Deum. Diligentibus enim Deum omnia cooperantur in bonum [90 1Kb] . Ipse ergo [Col. 0880A] incommutabiliter bonus et beatus solam irrationabilem creaturam providit, et voluit suae beatitudinis esse capacem, ut idonea sit ei adhaerere diligendo et sperando, cujus imago est, et omnia desiderabilia sua in ejus notitiam et obsequium jactare quam nosse, vivere, cui servire regnare est.



CAP. X. Quatenus dilectio prius deformata peccato, postea reformata est.

Demum per eorum praevaricationem refrigescente charitate, cupiditas subintravit, quae bona propria communibus praeferens, suspiciones, aemulationes, contentiones et odia introduxit. Imago tamen Creatoris, licet in homine sit corrupta, non est prorsus abolita, propterea memoriam habet oblivioni obnoxiam; scientiam vero sed errori objectam; amorem [Col. 0880B] quoque, sed pronum ad cupiditatem. Coelesti siquidem justitiae congruebat, ut quia libero abusus arbitrio amorem suum a vero et incommutabili bono ad bonum fallax et transitorium deflexerat, similitudinem Dei sibi per rapinam usurpans, adjiceretur similitudini jumentorum. Ideo enim homo cum in honore esset, non intellexit, comparatus jumentis insipientibus, et similis factus est illis [91 1Kb] . Sic profectum insolenter appetens decidit in defectum, et praesumens Deo esse similior, ei dissimilis factus et Deum perdidit et se ipsum Nulla tamen praevaricatio ita imaginem Dei potuit abolere quin habeat in se qualitercunque beatae Trinitatis imaginem. Anima enim hominis sui reminiscitur, eamque cognoscit, [Col. 0880C] se diligit, et sicut scientiae suae reminiscitur, eamque cognoscit et diligit, cujus etiam dilectionem, ac memoriam suam diligit et reminiscitur ac utramque cognoscit, ut videas quasi in una substantia animae unitatem, et in tribus, scientia scilicet, et memoria, et amore, in quibus est animae substantia, videre est Trinitatis imaginem. Propterea credimus dixisse Psalmistam: Verumtamen in imagine pertransit homo, sed et frustra conturbatur [92 1Kb] ; insinuans non deesse imaginem Dei ex natura, sed inesse corruptionem ex culpa. Memoriam enim corrumpit oblivio, scientia obnubilatur errore, amor cupiditate degenerat. Sane soluto per Jesum Christum Salvatorem nostrum debito praevaricationis antiquae, deleto chirographo mortis, cujus obligatio [Col. 0880D] nos tenebat astrictos, triumphatis etiam principibus et potestatibus, quibus nos addixerat divina sententia, coepit humana memoria reparari per sacrum eloquium, scientia restitui per fidei sacramentum, amor etiam refervere per illius, quam Christus in cruce nobis exhibuit, charitatis exemplum. Erit autem reformatio hujus imaginis plena, ubi memoriam non interpolabit oblivio, non obnubilabitur scientia errore, nec amorem Dei rei alienae cupiditas depravabit. In patria haec erunt, ubi nullus erit locus oblivioni viventibus in aeternitate, nulla cupiditatis titillatio absorptis a charitate: ibi erit summa pax, [Col. 0881A] plena requies, aeterna felicitas, felix et jucunda, indeficiensque tranquillitas. Interim ad amicitiam revertentes dicimus, quod amicitia oritur, conservatur atque perficitur inter eos duntaxat, qui sobrie, et juste, et pie vivunt in hoc saeculo [93 1Kb] , nihil inhonestum volentes petere vel praestare, nihil agere vel sentire, aut consentire, quod displicere Deo, vel in animae discrimen, vel commune incommodum sentiatur redundare. Et in hoc quorumdam sententia reprobatur, qui contra fidem, aut honestatem, seu contra rempub. bonumve commune amicitiam existimant ineundam. Certe servi regis Saul fidem domino suo laudabiliter servaverunt nolentes parere atrocitati ejus in effusione sanguinis sacerdotum, quam Doeg Idumaeus [94 1Kb] , qui ejusdem sacrilegii [Col. 0881B] malitia se ad imperium domini sui pariter inquinavit. Jonadab, amicus Amnon, consilio suo suggerens et procurans illius incestum, dum ad turpitudinem obsequium praestitit, crudeliter amicitiae legem violavit [95 1Kb] . Patet amicos Absalon sceleratos fuisse amicitiae transgressores, qui in regem suum et regnum praelia excitantes cum Absalon perduellionis flagitium incurrerunt [96 1Kb] . Erubescant itaque verae nomen amicitiae profiteri, qui eam vitiorum assensu vel cooperatione contaminant, et honestatis vocabulo abutentes mutuae gloriam amicitiae sibi sacrilega praesumptione usurpant. Porro qui non amat, amicus non est. Ille autem non amat, qui amat iniquitatem; imo illam procul dubio animam [Col. 0881C] odit, cujus amat iniquitatem [97 1Kb] , et ita, neque alterius amat animam, neque suam.



CAP. XI. Quod omnes virtutes animae ex dilectione dulcescant.

Tria sunt, quibus Deo spiritualiter adhaeremus; memoria, scientia et voluntas. Memoria quippe quodammodo cujusdam aeternitatis capax est, scientia notitiae, voluntas amoris. In his tribus primus homo Deum in memoria tenebat sine oblivione, scientia cognoscebat sine errore, amore affectabat sine alterius rei cupiditate: cumque in his tribus esset homo beatus, in tertio tamen, id est in amore Creatori suo tanto familiarius adhaerebat, quanto dulcius gustabat quam suavis sit Deus [98 1Kb] . Quanto [Col. 0881D] nimirum major summi boni dilectio, tanto suavior in ea est delectatio, et tanto plenior beatitudo. Licet enim memoria multa praeterita retineat, licet scientia profundissima percipiat, nulla tamen delectatio ibi est, nisi se dulcedo amoris infundat. In rebus itaque ratione utentibus Deus ordinat memoriam, scientiam et amorem; ut amor ex memoria et scientia convalescat, et illa duo in amore dulcescant. Ex his formatur et firmatur in hominibus quibusdam affectus in Deum, et in se quaedam blanda et socialis communio voluntatum. Denique in creatione hominis foedus et vinculum sociale specialiter commendatur. [Col. 0882A] Non est, inquit Deus, bonum hominem esse solum; faciamus ei adjutorium simile sibi [99 1Kb] . Et ad majus et expressius unionis indicium unius substantiam de alterius substantia propagavit. Ideo etiam de latere Adae socia ejus assumpta est, ut qui collaterales erant essentia, essent vita et moribus coaequales. Sic natura primitivos amoris affectus in hominum cordibus exaravit, quos sensus interior postea quodam diligendi usu quasi quodam gustu dulcissimae suavitatis adauxit.



CAP. XII. De dilectione amici, et quae eam impediunt.

In contractu amicitiae multa veniunt, ex quibus formatur amicitia, et firmatur, atque continuum in se recipit incrementum [100 1Kb] . Cum enim amicum talem esse oporteat, cui cor tuum, et omnia cordis [Col. 0882B] arcana committas, prius eligendus est, deinde probandus, denique admittendus, demum summa tractandus reverentia et continua devotione colendus. Ut autem in amicitia universa ordinate procedant, in Deo primitus, velut in fundamento dilectionis primitiae consecrentur, postea vero electione, probatione, consensu etiam et jugi familiaritate amicitia foveatur, ut sit in ea non solum stabilitatis, sed quoddam aeternitatis exemplar. Sic ergo tu illius, et ille tuus sit, ut nec in spiritualibus, nec in corporalibus inter vos aliqua obrepat animorum, sententiarum, affectuum, verborumve dissensio. Amicitiam enim firmant atque perficiunt electio, probatio, admissio, rerum divinarum et humanarum [Col. 0882C] cum benevolentia et charitate plena consensio. Ad electionem autem pertinet, ut nullus in amicitia eligatur, cujus opinio alicujus criminis enormitate laboret. Poterit tamen eligi et admitti, si alias sit commendabilis vitae, et facile sanari valeat a vitio, cujus naevus mores ejus commendabiles decolorat. Sunt autem quatuor vitia, quibus praeclarus honor amicitiae saepius offuscatur. Haec sunt iracundia, instabilitas, suspicio atque garrulitas. Sacra Scriptura de iracundo dicit: Noli esse amicus homini iracundo [1 1Kb] . Ira enim furor brevis est. Unde et eadem Scriptura subjungit: Ne ambules cum homine furioso [2 1Kb] . Item Salomon: Ira, inquit, in sinu stulti requiescit [3 1Kb] . Et in Ecclesiastico: Est amicus, qui odium et rixam, et convicia denudabit [4 1Kb] . Verum quidam ex [Col. 0882D] propriae complexionis naturali conditione iracundi sunt; sui tamen motum animi usque ad ea quae, testimonio Scripturae, dissolvunt amicitiam, procedere non permittunt. Tales quandiu certa est eorum affectio patienter expedit tolerare, et excessum verbi et operis blande corrigendo, et benigne docendo vel dissimulare patienter, vel amicabiliter indulgere. Ex vitio iracundiae solent quinque vitia, quorum singulis amicitia saepe dissolvitur, quasi quinque hydrae capita pullulare. Haec sunt convicium, improperium, superbia, revelatio secreti, et plaga dolosa [5 1Kb] . Audi non mea sed sacrae Scripturae verba [Col. 0883A] dicentis: Qui conviciatur amico, dissolvit amicitiam [6 1Kb] . Verumtamen si amicus aliqua subreptione praeventus verbum aliquod triste protulerit, si consilium suum tuo praetulerit, in his et consimilibus amicitiam dissolvi non expedit. Est enim adhuc, sicut idem Sapiens ait: Concordia ad amicum, excepto convicio, improperio, superbia, mysterii revelatione, et plaga dolosa [6* 1Kb] . Idem autem convicium vulnerat charitatem, quia quidquid, ira instigante, aliquis dixerit in amicum, verum aestimatur ab aliis, eo quod prolatum sit a conscio secretorum. Improperium vero detestabile est; cum quis, scilicet, falsa objiciens perfundit confusibili rubore innocentis faciem, gravans ejus opinionem exterius, et interius vulnerans charitatem. Superbia humilitati [Col. 0883B] inimica est, eo potissime detestanda, quia remedium poenitendi, aut humilitatem confitendi excludens reddit hominem audacem ad injurias, ad correctionem et consilium contumacem. Denique mysterii vel secreti revelatio exsecrabilis est. Quidquid inter amicos erat amoris aut gratiae impudenter evacuans, et omnia felle amaritudinis, et odii, atque indignationis aspergens. Ideo Sapiens dicit: Qui denudat arcana amici, perdit fidem [7 1Kb] . Et paulo post: Amici mysteria denudare desperatio est animae infelicis [8 1Kb] ; redintegratio enim amicitiae desperanda est in eo, qui primam fidem irritam fecit, et revelando, quae sibi commissa fuerunt, tanquam Deo, universa turbavit. Plaga dolosa morsus est serpentis [Col. 0883C] et aspidis. Verbum enim Salomonis est: Si mordeat serpens in silentio, nihil eo minus habet, qui detrahit in occulto [9 1Kb] .



CAP. XIII. Exempla eorum quae amicitiam impediunt.

Et ut de convicio et improperio, atque caeteris subjiciamus exempla, recolamus quod cum Semei consectaretur conviciis David a facie Absalonis fugientem [10 1Kb] , inter verba David testamentaria Semei mortis supplicio sententia coelestis addixit. Exemplum de poena improperii habes, quod cum Nabal Carmelus improperasset sancto David, quod esset servus et fugitivus, idem Nabal a Domino percussus interiit [11 1Kb] . Poenam superbiae habemus in Amon, filio [Col. 0883D] Naas regis filiorum Ammonitarum [12 1Kb] . Cum enim rex David diu cum rege Naas amicitiam coluisset, et eo mortuo filio ejus Amon foedus amicitiae obtulisset, ille superbus et ingratus amico contumeliam adjecit contemptui; in cujus criminis ultionem David eum, et populum ejus, urbes etiam ipsius igne et gladio devastavit [13 1Kb] . De revelatione secreti exemplum habemus in Achitophel, qui consentiens filio parricidae, cum ei patris sui David prodidisset consilium, dignum flagitio proditionis finem imponens laqueo se suspendit [14 1Kb] . De veneno detractionis exemplum [Col. 0884A] habemus in Maria sorore Moysi, quae dum fratri suo praesumptuose objurgando detraxit, Deus lepra percussam, et a castris ejectam septem diebus a populi communione praecidit [15 1Kb] . Non solum iracundi, sed etiam instabiles et suspiciosi debent esse ab electione amicitiae alieni. Cum enim magnus sit amicitiae fructus securitas, qua te credis et committis amico, quomodo potes esse de illius amore securus, qui circumfertur omni vento, qui Protei vultus tota die induit, et in eadem voluntate vel etiam ad modicum non subsistit. Suspiciosi quoque longe sunt ab electione amicitiae relegandi. Nihil enim amicitiae magis congruit, quam quaedam pax, et quieta tranquillitas cordis; suspiciosum autem semper curiositas inquietat, timoris stimulos suggerit, [Col. 0884B] et multiplicem turbationis materiam subministrat. Si enim amicum viderit alii secretius colloquentem, proditionem putat; si amicum viderit se alii benevolum et jucundum exhibentem, se contemni existimat, correctionem amici interpretatur odium, laudem vero irrisionem. Sic in omnibus perversus est universa pervertens. Linguosos ad amicitiae secreta non arbitror eligendos. Vir enim linguosus non dirigetur in terra [16 1Kb] . Et testimonio Sapientis [17 1Kb] , si videris hominem promptulum ad loquendum, non plus de ipso sperare poteris, quam de stulto. Talem itaque tibi eligas in amicum, qui tuis moribus, et tuae conveniat honestati. Nam, teste B. Ambrosio [18 1Kb] , inter dispares mores amicitia esse non potest. [Col. 0884C] Licet autem iracundia, instabilitas, auspicio et verbositas frequenter soleant electionem amicitiae impedire, mihi tamen videtur non esse ab hac electione amicitiae repellendos [19 1Kb] , qui patientia reprimunt iracundiam, levitatem debita gravitate coercent, qui vera dilectione suspiciones evacuant; et istos probatiores crediderim, et potius ad amicitiam eligendos, tantoque devotius amplectendos quanto fortius cohibent vitia virtutibus, et pugnantes contra se voluntatibus propriis dominantur.



CAP. XIV. De fide amicitiae, et quae in amico diligenda sint.

Probatur amicitia fide, intentione, discretione, [Col. 0884D] patientia. Fide, per quam te et tua omnia ei quem diligis sine omni suspicione committas [20 1Kb] . Intentione, ut nihil ex amicitia, nisi Deus et naturale bonum, cujus ipse est auctor, exspectetur. Discretione, quid amico praestandum sit, in quibus etiam pro amico tristandum, vel in quibus congratulandum; vel in quibus denique corripiendus sit, aut etiam in quibus et qualiter tolerandus diligenti cautela et exquisita examinatione disquiras. Patientia etiam in amicitia maximum locum tenet, ipsa enim custos amicitiae et nutrix est. In laetis ipsa [Col. 0885A] et tristibus, atque in quolibet vitae statu se praebet aequalem, intuens eodem oculo amicum divitem vel mendicum, fortem aut debilem, sanum aut aegrum, humilem aut sublimem. Ipsa tamen in ea quae circa animum amici sunt diligentia propensiore attendit; ea vero, quae extra animum amici sunt, non multum considerat; si adsint, non magni facit; si abfuerint, non requirit. Sunt autem circa animum hominis mores, gratia et virtutes; extra animum, fama, divitiae et honores. Et notandum quod, sicut aurum in conflatorio [21 1Kb] , sic fides in necessitate probatur. Scriptum est enim: In necessitate probatur amicus. Et iterum: Amici divitis multi sed in divitiis fides amicitiae latet. Qui simulatorie amat in prosperis, erit adversarius in [Col. 0885B] adversis. Deponat larvam dilectio, hypocrita in procella turbinis, et fucum subornatae familiaritatis reteget, qui tibi blande obsequitur, et se ad verae amicitiae regulam sophistice commetitur. Verbum Salomonis est: Omni tempore diligit, qui amicus est, et frater in angustiis comprobatur [22 1Kb] . Et arguens infidelem: Deus, inquit, putridus, et pes lassus, qui sperat super infideli die angustiae [23 1Kb] . Nec solum adversitate, sed etiam silentio secretorum examinatur amicitiae fides. Evangelica quidem sententia est, quod qui in modico fidelis est, et in multo fidelis erit [24 1Kb] . Si ergo fidem amici experiri volueris, non ei prius tui cordis arcana committas, sed aliqua exteriora et modica, de quibus non magnum emergat [Col. 0885C] dispendium, si fuerint revelata, et ea nihilominus sub ea cautione et adjuratione terribili credas, ac si obessent prodita, et celata prodessent. Probatum igitur in minoribus eum securius poteris in majoribus experiri. Denique si fama sinistrum quid de te divulgaverit, aut detractor aliquid turpitudinis tibi absenti inusserit, quod ille nullatenus inclinari valeat ad credendum, nulla moveri suspicione, nulla dubitatione nutare, quod fides ejus certa sit et stabilis, nulla tibi debet cunctatio superesse. Legimus in libro Valerii Maximi [25 1Kb] , quemdam suggessisse Platoni, quod Xenocrates eidem multipliciter detraxisset, et hoc ipsum relator offerebat juramento firmare. Cui Plato: Non est credibile quod me non amet fideliter quem fideliter amo. [Col. 0885D] Cumque criminator instaret, Plato subjecit: Et haec si in me dixerit, haec ipsa mihi expedire cognovit. Aegrotabat Alexander [26 1Kb] , et de communi sententia medicorum Philippus medicus et amicus ejus ei medicinam suis manibus confectam porrigebat. Supervenerunt litterae Parmenionis hortantis, ut rex Philippi caveret insidias, utpote quem Darius pecunia corrupisset; quibus lectis ille hausit incunctanter; ac tunc tradidit Philippo ad legendum, ex suo nimirum amore affectum pensans amici, in ipso mortis nuntio vitium suspicionis [Col. 0886A] exlusit. Quaedam vero, quae in amici probatione potissima sunt, Flaccus [27 1Kb] paucis versibus claudit, dicens:

   Absentem qui rodit amicum,
Qui non defendit, alio culpante: solutos
Qui captat risus hominum, famamque dicacis:
Fingere qui non visa potest, commissa tacere
Qui nequit, hic mendax, hic est infidus amicus.



CAP. XV. Quibus modis probetur intentio diligentis.

Restat inspicere, qualiter intentio sit probanda. Sunt enim, qui non intendunt, aut sperant in amicitia nisi quaestum. Tales suos amicos diligunt, sicut bovem aut asinum suum; de quibus exspectant, non gratiam, non pacem mentis captant, sed lucrum. Illius itaque, quem in sacrarium tuae familiaritatis proponis admittere, probetur intentio, [Col. 0886B] ne spe commodi temporalis inire tecum amicitias velit. Mercalis est enim intentio et non gratuita. Propterea solidiores inveniuntur plerumque pauperum amicitiae quam magnatum. Divitibus siquidem assentatorie gratificatur a multis. Nullus vero erga inopem simulatorie aget, sed tanto purior est erga pauperem charitatis affectio, quanto nulla circa eum subest adulationis vel simulationis occasio. Si ergo videris hominem aliquid anxie appetentem, quod per te praestare, vel per alium possis, sed in hujusmodi rei obtentu aliquis praeferatur, facile qua tibi adhaeserit intentione patebit. Nam in hujusmodi casu nunc ex dejectione oculorum, nunc ex vultus aversione, nunc ex verbo subtristi, nunc [Col. 0886C] ex risu ficto, nunc ex reverentia et obsequio negligentiore ambitiosae mentis aegritudo poterit deprehendi.



CAP. XVI. Quod perniciosa sit indiscretio in amicitia.

Discretio inter amicos plurimum necessaria est. Sicut enim navis sine remige, sic spiritus amicorum sine discretione motu quodam irrationabili et instabili circumfertur. Tales sunt, qui leves amicorum errores ferunt impatienter, austere corripiunt, et in suis actionibus praecipites negligunt magna, contra minima inflammantur, et omnia confundentes, non personam, non locum, aut tempus, seu casum ignorantiae, aut necessitatis attendunt. Talis ex indiscreto animi motu nescit quibus, et quando [Col. 0886D] rem publicare debeat aut celare.



CAP. XVII. Quod per patientiam probatur amicitia.

Probetur amici patientia, si opportunum videris, eum durius arguendo, ut exerceatur ejus tolerantia et probetur. Quod si quandoque incauta secreti revelatione, vel aliqua levi transgressione offenderit, non ideo ab ejus electione vel dilectione resilias, quandiu correctionis aliqua spes supersit; nec te in eligendis, aut probandis amicis taedeat exactissima deliberatione versari, cum ex tali studio percipias desiderabilem fructum, medicamentum scilicet [Col. 0887A] vitae, et jugis laetitiae solidissimum fundamentum. Vide autem, ne sicut frequenter accidere solet, quidam amoris impetus probationis spatium praecurrat et praeludat probandi judicium. Vir itaque prudens paulatim cohibeat et refrenet hunc impetum, ut benevolentiae modum exponens regulam discrete in affectum transeat, et se tandem amico, praemissa probatione, committat. Necessaria enim probatio est inter homines parum bonos, vel ubi est bonorum malorumve commistio. Sed examinatione non indigent, quos probavit Deus, quorum jam conversatio est in coelis [28 1Kb] , quos unius moris in domo facit regularis conditio, aequalitas voluntatum fida, et certa communio charitatis. Inter quos quisque alium sic diligit, ut se ipsum, atque omnium [Col. 0887B] exsultatio affectione mutua propria efficitur singulorum; ubi universitatis gaudium, quod de conscientiae bonae testimonio interiore contrahitur, communione charitatis et amicitiae beneficio quilibet facit suum.



CAP. XVIII. Quibus amicitia sit fovenda.

Fovenda est amicitia cum exactissima sollicitudine et cautela. Imprimis omnis ab ea relegetur suspicio; ipsa enim amicitiae venenum est. In hoc ergo mentes nostrae quasi impetu solidiore firmentur, ut nec de amico male sentire, aut male dicenti de illo credere, vel nec in modico consentire possimus. Si videres aliquem alios omnes habere suspectos, in singulis suspicantem proditionis insidias, [Col. 0887C] nullum diligentem, nec se diligi ab aliquo aestimantem, nonne hunc damnabiliter miserum reputares? E diverso eum felicissimum puta, qui sic amat omnes, ut mereatur amari ab omnibus, ut suae mentis tranquillitas nullo timoris aut suspicionis scrupulo moveatur. Sic ergo fovenda est amicitia, ut sit in nostro sermone jucunditas, hilaritas in vultu, suavitas in moribus, et ipso aspectu quaedam oculorum favorabilis et grata jucunditas. Sit enim in honestis rebus crebra collatio, et communicatio arcanorum, et in alterutris voluntatibus mutua obsequela. Dedit enim nobis Veritas formam, quam sequamur, ut secreta nostra invicem revelemus, et amicorum voluntatem mutuo faciamus, cum ait: Jam non dicam vos servos, vos autem dixi amicos, [Col. 0887D] quia quae audivi a Patre meo, nota feci vobis [29 1Kb] . Et rursum: Vos amici mei estis, si feceritis, quae ego praecipio vobis [30 1Kb] . In his verbis, sicut ait B. Ambrosius [31 1Kb] , dedit nobis formam amicitiae, quam sequamur, ut secreta nostra revelemus invicem, et amicorum voluntatem alterutram faciamus. Amicitia itaque vicaria congratulatione nutritur, et si severior amici facies quandoque maturam exhibeat gravitatem, ipsa gravitas tanto commendabilior erit, quanto benignius ad effectum descenderit socialem. Nimirum lex amicitiae superiorem humiliori conhumiliat, ut qui ordine, dignitate vel scientia [Col. 0888A] praeeminent, pleno humilitatis spiritu minoribus condescendant.



CAP. XIX. Quod Dei aut naturae dona, et non alia sint in homine diligenda.

[32 1Kb] Aestimet autem homo dona Dei et naturae munera reputanda specialiter in amico, et omnia quae extra haec sunt pro nihilo existimentur. Amicitia itaque non gemmis ornatur, aut sericis, non deliciis impinguatur, non tumescit honoribus, non amplis possessionibus dilatatur. In amico ergo naturae consideretur aequalitas, non fortunae circumpendentia vel accidentia requirantur. Sed sic animorum paritas inter amicos universa disponat, ut descendat sublimis humilisque ascendat, ditescat pauper et dives indigeat, et ex compari affectu et communione [Col. 0888B] fiat aequalitas, sicut scriptum est: Qui multum habuit non abundavit, et qui modicum, non minoravit [33 1Kb] . Lex amicitiae est, tanto reverentius amicum suscipere, quanto majori necessitate intelligitur laborare. Jonathas amicus David non successionem in regno, non patris comminationes attendens, servum sui patris, quem in amicitiam susceperat a patre fugatum, morti addictum, in eremo absconditum sibi ad regni gloriam praeferebat. Tu eris, inquit, rex, et ego ero secundus post te [34 1Kb] . Audiant homines venerandum amicitiae verbum, et imitatione dignissimum. Saul David quaerebat ad mortem, et proditionis arguens sacerdotes, eos solo suspicionis intuitu trucidabat. Rupes ac montes, [Col. 0888C] et valles, et nemora militibus obsidebat, omnesque principes jurare in David exitium compellebat. Solus Jonathas, qui David quasi aemulo et exhaeredatori suo invidere poterat, aut offendi, resistebat patri, deferebat amico, praebebat afflicto solatium, et amicitiam regno praeferens: Tu eris, inquit, rex, et ego ero secundus post te. Urgebat Saul Jonatham convitiis, urgebat terribilibus minis, ut amicum David in ejus odium provocaret. Cumque Saul mortis sententiam dictaret in David, Jonathas quasi a sententia paternae inhumanitatis appellans: Quare, inquit, morietur David? Quid fecit ipse [35 1Kb] ? posuit animam suam pro anima tua, et percussit Philisthaeum, et laetatus es; quare ergo morietur? Saul vero in vesaniam versus, nisus est eum lancea [Col. 0888D] per latus confodere, et improperia Jonathae superaddens vocavit eum filium mulieris virum ultro rapientis. Adjecit etiam, quod diligeret David in confusione Jonathae, et ignominiosae matris ejus, totumque virus invidiae evomens atque ambitionis et odii suscitare cupiens incentivum: Quandiu, inquit, vixerit filius Isai, non stabilietur regnum tuum [36 1Kb] . Quem non moverent haec verba? Cujus amicitiam non depravarent in odium? Quis se, et generationem suam alii non praeferret? Quis fidei compromissum in hac parte non rumperet? Porro fortis et verus amicus, ad convitia patiens et ad [Col. 0889A] minas, amicum filiis, et honorem ejus honori proprio anteponens in omnibus memor gratiae, et immemor gloriae: Tu eris, inquit, rex, et ego ero secundus post te. Teste Tullio [37 1Kb] , quidam errant, qui praeferre pecuniam amicitiae sordidum aestimant. Illos autem erat impossibile reperiri, qui honores, magistratus, imperia, potestates amicitiae non praeponunt. Imbecillis enim et manca est natura hominis ad oblatam sibi potentiam contemnendam. Sed inventus est Jonathas victor naturae, et contra naturam contemptor potestatis et gloriae. Haec est amicitia vera, stabilis et aeterna, quae sic tentata, sic arietibus et machinis pulsata non nutat, non suspicione monetur, non invidia vel ambitione, non injuriis, non comminationibus vel improperiis lacessita [Col. 0889B] vacillat. Sic amicitia aequalitate fovetur. Unde B. Ambrosius [38 1Kb] : Defer amico ut aequali, nec te pudeat amicum praevenire officio.



CAP. XX. Quae et quanta liberalitas in amicitia requiratur.

Lex amicitiae, sicut scriptorum clamat auctoritas, est, ut non nisi honesta petamus ab iis, quos in amicitiae sinum recipimus,- eisque postulantibus aliquid sine difficultate et dilatione consensum et convenientia commodemus, sicut scriptum est: Perde pecuniam propter amicum [39 1Kb] . Si pecunia propter amicum perdenda est, multo fortius ejus commodis et necessitatibus exhibenda est. Porro non omnes per omnia, sed certi per certa ditiores aut [Col. 0889C] pauperiores inveniuntur; ideoque non omnia possumus omnes. Abundat iste pecuniis, ille agris, alter honoribus; alius plus in consiliis potest, alius in familiaritate potentium. Quidquid autem amico impenderis, nunquam improperes, recolens illud Jacobi verbum: Si quis, ait, indiget sapientia, postulet a Deo, qui dat omnibus affluenter et non improperat [40 1Kb] . Quoties ergo amico donaveris [41 1Kb] , non avertas faciem, nec frontem obducas, nec deprimas oculos, nec mercedem exspectes, nec differas aut prolonges, sed hilari vultu, aut serena facie, et sermone jucundo condire studeas munificentiam tuam, et quasi voluntatem petentis praesagiens occurras, et desiderium ejus liberalitate praecurras, [Col. 0889D] ut non rogatus videaris praestare, quod donas. Animus ingenuus nihil magis erubescit, quam petere. Cum ergo debeat tibi esse cum amico una anima et cor unum, absurdum est quod non sit una cum amico pecunia. Sic petiturum beneficiis praevenire curemus, ut ille qui accepit, potius videatur praestare gratiam, quam ille qui dedit. Booz advertens inopiam Ruth Moabitidis colligentis spicas post messores suos, alloquitur eam, consolatur et invitat ad convivium puerorum [42 1Kb] . Ejus etiam verecundiae parcens praecepit messoribus spicas de industria relinquere, quas illa posset sine pudore colligere. [Col. 0890A] Sane in hac liberalitate neminem paupertas excusat; et utinam omnes essent pauperes spiritu, uberior emineret in beneficio mutuae benignitatis obventus! Sapiens dicit [43 1Kb] . Felicissimam agerent omnes vitam, si duo verba essent sublata de medio: Meum et tuum. Seneca testatur in libro De beneficiis [44 1Kb] quod, cum multi multa pro suis facultatibus doctori suo Socrati obtulissent, Aeschines pauper ejus auditor: Nihil, inquit, dignum te, quod dare tibi possim, invenio, et in hoc uno pauperem me sentio. Hoc solum quod habeo, id est me ipsum tibi do. Caeteri tibi multa dederunt, et sibi plurima reliquerunt: ego quod sum, et quod habeo, totum dono. Cui Socrates: Magnum mihi munus dedisti, nisi te parvum existimes. Gratum habeo donum, et [Col. 0890B] illud melius reddam tibi. De suo itaque dedit, qui quod daret de bonis fortunae, non habuit, et sic inter paupertatis angustias liberalitas materiam invenit largitatis. Si ergo filius Christi es, aut Petri discipulus, ut possis dicere: Aurum et argentum non est mihi [45 1Kb] ; habes tamen, quod auro pretiosius est et argento. Potes pro amicis orare, consolari afflictos, lapsos erigere, compatientibus compati et gaudentibus congaudere. Potes docere ignaros, propriam reputare desolationem alterius, potes sustinere dyscolos, pusillanimes roborare.



CAP. XXI. Quanta discretione et cautela beneficiandi sint amici.

Illud autem inter amicitiae mandata provida dispensatione [Col. 0890C] curetur ut, cum omnes amicos tuos diligas, non tamen omnes munificentia aequali ad beneficia vel honores oblata opportunitate promoveas. Sunt equidem plerique, qui se non diligi conqueruntur et causantur haberi contemptui, si alios et non se viderint curis et officiis implicari. Tu vero initio solerter attendas, num quid possis praestare, sed quid et quantum ille, cui donaturus es ferre valeat, et sufficienter implere. Multos in verae amicitiae sinum recipimus et fovemus, quos sine dispendio famae nostrae, sine ipsorum periculo, sine scandalo communi ad eminentiam, quam appetunt, erigere non valemus. Virtutem itaque et prudentiam hominis nos metiri oportet, ut in distributione [Col. 0890D] bonorum praevaleat ratio, non affectus: suas tamen partes in talibus obtineat liberalis affectio, ubi virtutum aequalitas invenitur. Alias tamen nemo autumet se contemptum, si ei melior praeferatur. Sane cum Dominus Joanni praetulit Petrum, non affectum subtraxit discipulo quem diligabat, Petro conferens principatum. Claves regni coelorum Petro contulit, ut coelum aperiret et clauderet [46 1Kb] , Joanni vero nobis aperienda sui arcana pectoris reseravit. Petro commisit curam et regnum Ecclesiae suae, Joanni vero curam et custodiam Matris suae. Petrus ergo sublimior, sed Joannes securior. [Col. 0891A] Petrus exponitur actioni, Joannes affectui. Petro suam Dominus passionem indicat, praedicens, quod alius eum cingeret et duceret, quo non vellet; de Joanne autem dicit: Sic eum volo manere, donec veniam [47 1Kb] . Non audet Petrus inquirere a Domino, quis eum traderet; Joannes autem, innuente Petro, quod Princeps apostolorum inquirere verebatur confidenter interrogat. Tali ergo modestia et consideratione tam provida distribuantur inter amicos officia, ut omnibus praesit ratio, non affectus, et juxta omnium facultatem, quod unicuique sit portabile aut utile discernatur. Non omnibus tamen aequalis affectio impendatur, quia secundum mores et convictum, et merita hominum nobis certa [Col. 0891B] diligendi forma describitur. Diligebatur Joannes a Christo familiarius [48 1Kb] ; sed dubium esse potest, utrum ferventius. Paulus de Timotheo scribit se neminem ita habere in anima; de Tito etiam loquens: Cum venissem, inquit, Troadem non habui requiem spiritui meo, eo quod non invenissem Titum fratrem meum [49 1Kb] . Et idem: Cum venissemus in Macedoniam, nullam habuit requiem caro nostra; sed qui consolatur humiles, consolatus est nos Deus in adventu Titi [50 1Kb] . Sit ergo inter amicos rationabilis ex moderata dispensatione beneficiorum collatio. Sit alter alteri manus, sit oculus, sit baculus sustentationis, sit mutua spirituum requies, sit in angustiis refrigerii sedes. Denique sic in amicitia conversentur, ut ad illum amorem conscendere [Col. 0891C] mereantur, quo Christus toto corde diligitur, et plurimum in eo amicitiae fructum carpant, quando timore sublato, et sollicitudine, quam nunc sibi vicissim exhibent, plena et aeterna securitate fruentur.



CAP. XXII. De reverentia exhibenda inter amicos, et de mutua correctione inter eos.

Amicus praeterea sic faciem revereatur amici, ut aures, vel oculos ejus verbo, sive gestu, vel opere non offendat. Optimus amicitiae comes, et ornamentum pretiosissimum verecundia est. E diverso peremptoria ejus est inverecundia, et attritae frontis infrunitas. Plerisque accidit quod, cum iracundiae ignis in eorum corde conceptus jam prodiret in publicum, aut cum jam verbum contumeliae [Col. 0891D] protulisset ad fauces, supervenientis aspectus amici sedabat aestuantis animi motum, turbatamque mentis faciem quodam placore vultus, et auctoritate venerabili subito serenabat. In hoc etiam apparet amicitiae magna virtus, quod in suadendo vel dissuadendo aliquid plurimum potest. Quippe cum nec fides ejus sit dubia, nec blanda admonitio ejus suspecta. Amico igitur quod honestum est suadeas aperte, libere et secure; et si utilitas ejus exegerit, eumdem ne timeas objurgare. Cum autem plerumque molesta sit veritas, et propter hoc amicitia quandoque turbetur, juxta comicum illud [51 1Kb] : Obsequium [Col. 0892A] amicos, veritas odium parit; illud quidem obsequium damnabile est quod amicum indulgentiorem vitiis facit. Fiat itaque admonitio non acerba objurgatio non contumeliosa, adsit honesta et suavis affabilitas. Omnis autem assentatio sit procul a conditione amicitiae aliena. Verbum B. Ambrosii est [52 1Kb] : Si quid vitiosum deprehendis in amico, illum prius occulte corripe; si te non audierit, corripe eum palam; si vero se laedi putat, tu tamen eum corripe; et si animum ejus vulneret amara correptio, tu tamen corripe. Tolerabilia enim magis sunt amici vulnera quam adulantium oscula [53 1Kb] . Sicut Romani scribit auctor eloquii, objurgationes nonnunquam necessariae sunt, quas fieri oportet et majore vocis contentione, et acriore gravitate verborum, [Col. 0892B] ita ut videamur irati; verum sicut ad urendum et secandum, sic ad hoc genus castigandi inviti et rarissime veniamus; maxime, si nulla alia medicina supersit. Ira vero procul absit, cum qua nihil considerate, nihil recte fieri potest. Castigatio ergo ex gravitate et clementia condiatur, ut repellatur contumelia, et qui objurgatur, se ipsum causam esse hujus acerbitatis agnoscat. In omnibus itaque servetur censura modestiae, ne videatur quis iracundiae suae plus satisfacere quam amori. Sunt enim, qui ebulliunt interius, et aestum vesaniae nomine zeli palliant et colorant; sed qui sequuntur suae mentis impetum, et non potius rationem, vix aut nunquam in corripiendo proficiunt. Sit ergo, [Col. 0892C] quaeso, in corripiendo sermo tristior, dejectior vultus, intercipiant verba singultus et lacrymae; ut sentiat qui corripitur totum hoc ex amore, non ex rancore procedere. Si primam correptionem forte respuerit, recipiet vel secundam. Interim ora, plora, suspira, et vocem gemitus intercidat. Agat amicus in veritate, quidquid emollire potest alterius animum; nihil tamen sit in verbo, vel planctu, aut singultu simulatione aliqua subornatum. Simulatio siquidem et assentatio duae virulentissimae pestes sunt, quae semper procul ab amicitia relegentur. Verbum sapientis est: Simulator et callidus provocat iram Dei [54 1Kb] . Per callidum intelligit adulatoris astutiam, sicut comicus exprimit in Eunucho [55 1Kb] : Negat quis? nego; ait? aio. Postremo [Col. 0892D] imperavi egomet mihi omnia assentari. Scriptum est per prophetam: Popule meus, qui te beatificant, in errorem inducunt, et viam gressuum tuorum dissipant [56 1Kb] . Item de assentatoribus loquitur propheta in persona populi infidelis: Videte nobis vana, loquimini placentia [57 1Kb] . Et rursus: Prophetae prophetabant mendacium, et sacerdotes applaudebant manu, et talia dilexit populus meus [58 1Kb] . De simulatore iterum Salomon dicit: Simulator ore decipit amicum suum [59 1Kb] , et tempore aversionis meditabitur dolum. Amici ergo correctio tota de medullis animae et de [Col. 0893A] intima compassione procedat, ut sic se habeat in melioratione amici, sicut circa se fieri Propheta desiderat, dicens: Utinam corripiat me justus in misericordia, et increpet me: oleum autem peccatoris non impinguet caput meum [60 1Kb] . Sicut autem simulatio et assentatio amicitiae intoxicant puritatem; sic dissimulatio inter amicos quandoque parit et nutrit affectuum puritatem. Est enim quaedam simulatoria, sed dispensatoria correctionis dilatio pro loco, pro tempore, pro persona. Nam si amicus publice objurgandus est, quantum salva lege amicitiae fieri potest, decet nos ejus dissimulare aut excusare erratum, et ad correctionem ejus tempus exquirere opportunum, et familiare secretum. Dum enim ex turbatione recenti adhuc est inquietior aeger animus, [Col. 0893B] tanta dissimulatione opus est, donec mentis nubilo serenato, pacatior verba blande monentis admittat. Certe cum rex David adulterio proditionem et homicidium adjecisset [61 1Kb] , correpturus eum propheta Nathan, regiae tamen deferens majestati, non subito, non mente turbata, tanti sceleris ei crimen impegit; sed congrua dissimulatione praemissa, et proposito aenigmate competenti sententiam contra se judicantis extorsit.



CAP. XXIII. Quousque amicus tolerandus sit, si in aliquo enormi vitio incorrigibiliter perseveret.

Frequenter autem reperire est aliquos, qui non solum admissi, sed jam in amicitia firmati sinistra opinione laborant, ita quod in suorum damnum, [Col. 0893C] vel infamiam amicorum eorumdem peccata redundant. Hi salutaribus monitis sunt curandi; qui si se incorrigibiles exhibuerint, non statim rumpenda est amicitia, sed paulatim, sicut eleganter docet quidam sapiens [62 1Kb] , dissuenda. Et hoc ipsum exceptionem recipit. Rumpenda est enim, si amici crimen adeo enorme est, ut sine famae dispendio tolerari non possit; videlicet, si contra fidem Christi, si contra publicam utilitatem, vel simile aliquid praesumptione damnabili attentaverit. Dissuenda est amicitia, in qua non prosiliatur ad jurgia, non ad seditiones, non ad contumeliae verba. Inhonestum est enim bellum cum eo gerere, quem tuae familiaritatis secretarium habuisti. Amicitia dissoluta, nulli maledicta congerant in amicos, non susurrent in [Col. 0893D] tenebris, non in angulis detrahant, non excusent se mendaciter ut alios dehonestent. Soluta denique amicitia, semper ei, quem amicum habueras, hic honor exhibendus est, ut qui infert, non qui patitur injuriam, sit in culpa. Amicitia ergo nunquam a sua aeternitate degeneret. Qui enim amicus est, semper diligit [63 1Kb] ; ideoque semper eum dilige, qui te dilexerit; et si amicitia subtrahatur, tamen dilectio perseveret. Consule famae, consule saluti, et prospice paci ejus, nec unquam secreta amicitiae prodas, licet ipse prodiderit. In his tamen omnibus ita caute [Col. 0894A] ambules, ne bonum odorem opinionis tuae ei consulendo, aut alias colloquendo aliena criminatione contamines; sed sic statum animi ordines, ut nullus amor religioni aut fidei, seu paci multorum, propriaeve saluti praejudicet. Rex equidem Assuerus, qui superbum Aman prae caeteris ad penitiora suae familiaritatis admiserat, in cruce suspendit [64 1Kb] , praeponens conjugii fidem et salutem multitudinis amicitiae, quem ille consiliis maculaverat fraudulentis. Jahel, uxor Haber Cinaei, licet pax firmata esset inter Sisaram et domum viri sui, illi tamen pacem populi praeferens caput Sisarae clavo malleoque transfixit [65 1Kb] . David rex, licet de jure veteris amicitiae Jonathae posteritati pepercisse debuerit, audiens tamen propter Saul et domum ejus, et ob sanguinem [Col. 0894B] Gabaonitarum, quos Saul occiderat, populum a Domino fame gravissima tribus annis afflictum, septem viros de cognatione Saul et Jonathae Gabaonitis tradidit puniendos [66 1Kb] .



CAP. XXIV. Qualiter amicitia dissolvenda sit, et quam modeste.

Illud autem est in amicitiae solutione notandum, quod in partem illius qui amicus est, solutio amicitiae nunquam cadit. Qui enim laeditur laedenti amicus esse non desinit, diligit non diligentem, benedicit maledicenti, suum contemptorem honorat, seque beneficum exhibet sibi maleficia machinanti. Turpe est, maxime homini orthodoxo refricare injurias et odiorum sopitos cineres denuo [Col. 0894C] suscitare. In lege Moysi scriptum est: Non quaeres ultionem, nec memor eris injuriae civium tuorum [67 1Kb] . Cicero de laudibus Caesaris scribens: Nihil, inquit, nisi injurias oblivisci solet. Et in Ecclesiastico: Qui vindictam quaerit, inveniet vindictam a Deo [68 1Kb] . Et Apostolus: Nemini malum pro malo reddentes, nec maledictum pro maledicto [69 1Kb] . In Evangelio [70 1Kb] legimus quod ille, qui servo suo noluit misereri, datus est tortoribus, donec universum debitum persolvisset. Semper ergo sit in memoria gratia familiaritatis antiquae, nec eam superveniens unquam possit malignitas abolere.



CAP. XXV. Ex quibus causis, et in quibus amicitia dissolvatur potius quam rumpatur.

Sunt autem quatuor, in quibus amicitiae disjunctio [Col. 0894D] locum habet: dilectio, affectio, securitas atque jucunditas. Dilectionis est consulere, providere et amico beneficia exhibere. Ad affectionem vero spectat quaedam jucunda et suavissima delectatio. Ad securitatem pertinet quorumlibet secretorum sine omni timore et suspicione communicatio; ad jucunditatem vero, de prosperis et adversis; de utilibus atque nocivis, atque de omnibus, quibus mens humana afficitur, amica et familiaris, dulcis et blanda collatio. In his itaque amicitia patitur sectionem quia, licet dilectio in aliquo statu remaneat, [Col. 0895A] subtrahitur tamen illa interior, illa suavissima dilectionis affectio, perit securitas, per quam revelavit arcana; turbatur jucunditas quam blanda confabulatio serenabat. Manet itaque dilectio, [Col. 0896A] sed gratia familiaritatis aufertur; veteris tamen amicitiae vestigiis aliqua reverentia semper impendenda est, nisi eam enormitas reatus eliminet.



TRACTATUS II. DE CHARITATE DEI ET PROXIMI.
[Col. 0895]


CAP. I. Quod charitas sit virtus omnium praestantissima.
[Col. 0895B]

Sicut praecedentia docuerunt, amicitia vera non est nisi suum habeat in Deo fundamentum. Eapropter cum amicitia donum Dei sit, justum est ut qui ex dono Dei diligit, nihil praeter Deum, aut nisi propter Deum diligat; ut illuc flumina refluant, unde fluunt, ne rivus a suo fonte degeneret, qui de plenitudine gratiae affluentis emanat. Illam siquidem unice et singulariter veram atque summam amicitiam profitemur, per quam nos Deus amicos suos vocare dignatus est, si ejus praecepta fecerimus. Vos, inquit, amici mei estis, si feceritis quae praecipio vobis [71 1Kb] . Haec Dei amicitia et charitas, qua nos dilexit ante mundi constitutionem, et elegit in [Col. 0895C] dilecto Filio suo [72 1Kb] . Ipsa est fons omnium bonorum, quae nobis a munificentia supercoelesti proveniunt. Ab hac omnis amor legitimus ordinem formamque sortitur, nec ordinata esse potest aliqua mentis affectio, nisi ab ea causam, modum et ordinem mutuetur. De hac ordinatissima charitate Sapientia in libro sui nominis dicit: Ab aeterno ordinata sum [73 1Kb] . Haec ordinata a Deo ordinat angelos in ministeriis suis. Haec studia et exercitia justorum disponit in professionibus suis; hac mediante, ordinata est lex per angelos in manu mediatoris. Sine hac amicitia inter homines ordinata esse non potest. Nam, cum Apostolus dicat: Omnia secundum ordinem fiant in vobis [74 1Kb] ; et ipse iterum: Omnia vestra in charitate fiant [75 1Kb] , patet ea ordinem non habere, quae in charitate [Col. 0895D] non fiunt. Charitas via est et vita virtutum. Ipsa est via eminentior, et illic iter quo ostenditur salutare Dei. Unde Apostolus in prima Epistola ad Corinthios: Adhuc, inquit, viam eminentiorem vobis demonstro [76 1Kb] . Et idem: Scire etiam supereminentem scientiae charitatem Dei [77 1Kb] . Haec est via de qua Isaias dicebat: Ambulabunt hac via, qui liberati fuerint et redempti a Domino, et venient in Sion cum laude, fugiet dolor et gemitus, laetitia sempiterna super capita eorum, gaudium et laetitiam obtinebunt [78 1Kb] . Charitas est praeceptum Domini lucidum illuminans oculos [79 1Kb] . Ipsa enim lumen cordis est, omnes sensus hominis et affectus clarificans et serenans ut discat homo et [Col. 0896B] sciat, ubi sit lumen oculorum et pax. Charitas est oleum, quod omni liquori supernatat, quod sanat, quod illuminat, quod omnem asperitatem propria suavitate lenificat. Hoc oleo uncti apostoli, et martyres suavissimam reputabant mortis amaritudinem et immanium saevitiam tormentorum. Christus enim unctus a Deo prae participibus suis hoc oleo suos ungit [80 1Kb] , et exactoris jugum a facie olei computrescere facit. Spiritus, inquit, Domini super me, eo quod unxerit me. Charitas non solum mortis et suppliciorum amaritudinem suavificat, sed et ipsam mortem potentissima virtute mortificat. Nonne Christi charitas peremptoria mortis erat, cum ipse dux vitae mortisque destructor comminaretur et diceret: Ero mors tua, o mors [81 1Kb] ? Dilectio siquidem fortis est ut mors [82 1Kb] , [Col. 0896C] imo fortior morte. Cum enim mors vitam eripiat temporalem; nos ad vitam charitas introducit aeternam. Illa nos a vita transitoria dejecit, haec ad vitam et gloriam sine fine restituit. Charitas est porta speciosa, quae in eversione Jerusalem portis aliis omnino destructis integra et intacta permansit. Charitas nunquam excidit [83 1Kb] . Haec est speciosissima Sunamitis, quae David in virginitate sua calefaciebat, eo quod non poterat calefieri pellibus animalium mortuorum [84 1Kb] . Qui enim versantur in operibus mortuis refrigescente charitate, cogitatione passionis Christi denuo recalescunt. Haec est nubecula, quae ad preces Eliae magnam excrevit in pluviam [85 1Kb] . Cum autem aliquis Deum ex toto corde diligere incipit, statim non solum ad proximos, sed etiam [Col. 0896D] ad inimicos benevolentiae stillicidia et gratiae fluenta diffundit. Nimirum charitas est oleum viduae, quod continuum ex sui distributione suscipit incrementum. Mulier siquidem de uxoribus prophetarum uxor Abdiae clamavit ad Eliseum dicens: Vir meus mortuus est, et ecce creditores tollunt a me duos filios ad serviendum sibi [86 1Kb] . Implevit ad vocem prophetae vasa oleo, quo debebat inungi. Sunt filii timor et amor, qui vasa non pauca afferunt, quibus mater gratia oleum benevolentiae et devotionis infundit; claudit tamen ostium conscientiae a favore humanae laudis, ne sine oleo inter virgines fatuas reputetur. Creditores sunt importunissimi exactores [Col. 0897A] maligni spiritus, qui pro voluptate transitoria aeternos exigunt cruciatus. Vicinae, a quibus vasa mutuo accipiuntur, sunt angelicae potestates, animae sanctorum, qui nos consiliis erudiunt et exemplis, quod oleum misericordiae proximis infundamus; scientes quod, quandiu vasa hujusmodi superfuerint, non stabit oleum et charitas impensa pluribus uberius sortietur augmentum. Linguae angelorum, linguae hominum, sustentatio pauperum atque martyrum sine charitate nihil sunt, prophetia praedicit, scientia comprehendit, fides credit. Sed nec prophetia, nec scientia, nec fides, etiamsi montes transferat, quidquam sine charitate valebit; sine charitate nihil prodesse potest [87 1Kb] , nihil vero cum charitate obesse. Charitatis beneficio praepediente [Col. 0897B] peccata non obsunt, charitas operit multitudinem peccatorum [88 1Kb] . Charitas est lex vitae, disciplina morum, pax conviventium, gloria concordium, criminum abolitio, legis plenitudo, sacrae Scripturae compendium, praeceptorum Dei consummatio, virtutum virtus et bonorum impletio meritorum. Omnia mandata vitae, omnia justitiae opera referuntur ad eam. Ex hac suum sortiuntur effectum operum commendatio, devotae orationes, et ab ipsa tanquam fructus ab arbore, tanquam ramus a vite pendent tota lex et prophetae. Sicut enim fructus a palmite suum recipit alimentum, donec ad maturitatem perveniat: sic boni operis fructus, sic sancta devotio, sic omne quod pie agitur suum a [Col. 0897C] charitate recipit initium et progressum.



CAP. II. Quod charitas est consummatio et vita fidei.

Ut autem sub certa diffinitione, quid sit charitas possit apertius et efficacius comprehendi, audiamus qualiter eam diffiniat aut describat Apostolus. Ipse enim ad Timotheum scribens: Finis, inquit, praecepti est charitas de corde puro, et conscientia bona, et fide non ficta [89 1Kb] . Praeceptum lex dicitur, cujus praeceptis vita hominum informatur. Est autem lex positiva; lex, scilicet, Moysi et principum terrae. De qua Paulus apostolus dicit: Lex justo non est posita, sed injustis [90 1Kb] . Et est alia lex, quam Psalmista postulat dicens: Legem pone mihi, Domine, viam justificationum tuarum [91 1Kb] . Ista lex spiritualis est, [Col. 0897D] illa carnalis. Istius professor coram principibus et inter gladios nihil timet, illa injustos et maleficos terret; illa injustis posita est, quibus praecipit ne occidant, haec justis non est posita, quia lex principum nihil in hominibus justis invenit puniendum. Audi quid dicat Apostolus: Vis non timere potestatem? Bonum fac, et habebis laudem ex illa [92 1Kb] . Et adjungit: Si malum feceris, time [93 1Kb] . Ab hoc equidem timore justum eximit charitas de puro corde. Ideoque ipsa finis legis illius est, quae timorem incutit; unde et ipsa mortis est finis; legis autem, [Col. 0898A] quae justo posita est, charitas etiam finis est, cum sit operum bonorum consummatio et malorum abolitio, et sic finis est utriusque legis, illius scilicet legis malorum quam abolet, et alterius quam implet. Sane finis eorum ficta est, de quibus dicitur: Dilexerunt eum in ore suo, et lingua sua mentiti sunt ei [94 1Kb] . A qua malitia Joannes apostolus nos dehortans: Noli, inquit, diligere verbo, nec lingua, sed opere et veritate [95 1Kb] . Veritas operis est actio rectae intentionis. Veritas in ore est, simplicitas in sermone. Sicut autem cor purum non simulat, ita pura intentio non errat. Ubi autem non erat error, aut simulatio, seu fictio, est pura et simplex intentio, et in ea charitas requiescit. Fictio vero fidei longe a charitate est relegata; et dicitur fides ficta [Col. 0898B] eorum, qui de corde suo fingunt suae fidei formam, et sanae doctrinae adversari non dubitant. Ficta etiam a quodam Sapiente dicitur quasi fictilis, eo quod tanquam vas fictile et fragile tempore tentationis cito a veritate recedit. De charitatis laude et commendatione scriptum est: Si dederit homo substantiam domus suae pro dilectione, quasi nihil despiciet eam [96 1Kb] . Petrus autem apostolus sic nos ad eam invitans: Ante omnia, inquit, mutuam in vobismetipsis charitatem habentes [97 1Kb] . Et Paulus: Super omnia, inquit, haec charitatem habete [98 1Kb] . Et idem: Sectamini charitatem [99 1Kb] . Et rursum: Aemulamini charismata meliora [100 1Kb] ; charitatem intelligens, propter quam omnia quae reputaverat lucra, dicit se [Col. 0898C] aestimare detrimentum, et arbitrari ut stercora, ut Christum lucrifaceret [1 1Kb] . Paulus in ea charitate, quae est finis praecepti, de corde puro et fide non ficta [2 1Kb] firmiter stabilitus: Quis nos, inquit, separabit a charitate Christi? tribulatio an angustia? an persecutio? an fames? an nuditas? an gladius? Certus sum, inquit, quia neque mors, neque vita, neque angeli, neque potestates, neque principatus, neque altitudo, neque profundum, neque praesentia, neque futura, neque creatura aliqua poterit nos separare a charitate Dei, quae est in Christo Jesu [3 1Kb] . Vere de corde puro et fide non ficta charitas quasi ignis scintillans fervebat in Paulo. Unde et adhuc non cessat incendere plures illius ignita locutio. Ipsa autem per hanc fidem dicit Christum habitare in nobis, quod [Col. 0898D] quandiu vivit Christus in nobis per fidem vivit. Justus autem per hanc vivere dicitur, sicut testimonio Habacuc prophetae et Pauli apostoli probatur, aperte dicentium quod justus ex fide vivit [4 1Kb] . Oportet sane quod viva sit fides, de qua vel per quam vivere nos oportet. Notandum ergo quod sicut vitam corporis ex motu dignoscimus, ita ex operibus bonis vitam fidei comprobamus. Illa siquidem fides vivit, quae per dilectionem operatur. Est ergo charitas vita fidei, qua refrigescente fides moritur, sicut corpus Spiritu recedente. Spiritus autem Dei est, [Col. 0899A] per quem charitas diffunditur in cordibus nostris [5 1Kb] . Sunt tamen qui cum spiritu coeperint, carne consummantur, et illud convenit illis verbum: Non permanebit Spiritus meus in homine in aeternum, quia caro est [6 1Kb] .



CAP. III. Qualiter cogitandus est Deus charitas.

Sciendum quod quanto terra inferior est altitudine coeli, tanto elegantior et eminentior, et inaestimabiliter dulcior est amore proximi amor Dei. Et ut de Dei dilectione loquentibus campus arrepti propositi desiderabilius et liberius ad intelligentiam se diffundat, pauca de Deo quasi delibando perstringimus, ut appareat quam ineffabili gratia et dignatione incomparabili Deus gloriae mediante beneficio [Col. 0899B] charitatis homini condescendat. Credendus, inquam, et cogitandus est Deus, quadam vita perpetua vivens in se, et omnia vivificans, immutabilis et omnia mutabilia immutabiliter faciens, omnia intelligens, omnemque creans intelligentiam. Sapiens, et ipsa sapientia, veritas fixa, justitia indeclinabilis, summa virtus, perfecta bonitas, divinitas, aeternitas, magnitudo, immensitas, summa essentia, a qua omne esse, summa et aeterna substantia non subjecta praedicamentis vocum, aut cogitabilium, sed omnium rerum causale efficiens et superessentiale principium. Cogitandus est Deus simplex, purus; integer et perfectus, nihil habens quod in numerum transeat, nihil trahens a tempore, vel a loco, sed in omni loco, quod non includatur nec [Col. 0899C] excludatur a loco. Cogitandus est Deus sine forma visibili, sine spiritu corporali, sine compositione partium, sine distinctione membrorum, ex quo omnia causantur non materialiter; in quo omnia non in loco sed virtute; sine qualitate bonus, sine quantitate magnus, sine situ praesidens, sine habitu continens omnia et disponens. Disponit enim ut sapientia, operatur ut virtus, amat ut charitas, revelat ut lux, miseretur ut pietas, scit ut veritas, videt ut aequitas, praesidet ut majestas. Non comprehendis ejus magnitudinem, nisi fias parvulus in oculis tuis, subjiciens te omni humanae creaturae propter ipsum. Deus charitas est [7 1Kb] , spiritus tamen specialiter charitatis appellatione significatur. Ipse est enim amor Patris et Filii, et suavitas, et unitas, et osculum, et [Col. 0899D] amplexus, et quidquid commune amborum esse potest. Cum vero per gratiam Spiritus sancti anima hominis Deo mirabiliter et miraculose unitur, sciendum est quod idem Spiritus in illa unione donator est, et donum propterea Paulus apostolus Spiritum sanctum interserit catalogo ministeriorum Dei, dicens: In castitate, in scientia, in longanimitate, in suavitate, in Spiritu sancto, in charitate non ficta, in verbo veritatis, in virtute Dei [8 1Kb] . Spiritum sanctum ponit in medio quasi artificem totius bonae voluntatis ad Deum formantem affectiones, dirigentem [Col. 0900A] actiones, omnia fortiter et universa suaviter disponentem [9 1Kb] . Spiritus enim est qui vivificat spiritum hominis, ipsumque instruit et informat Deum diligere, quaerere et invenire, tenere et frui. Ipse est sollicitudo quaerentium Deum in humilitate, pietas adhortantis in spiritu et veritate. Ipse est sapientia invenientis, amor habentis, et gaudium perfruentis.



CAP. IV. Quod cupiditas facit hominem multipliciter errare a vero bono, quod est in charitate.

Porro quidam ad perfruendum sibi eligunt ea quae peremptoria sunt salutis. Veneno enim cupiditatis infecti et absorpti a malitia hujus mundi, id est fallacibus divitiis in transitoriis scilicet honoribus, in voluptatibus carnis, saeculique favoribus, [Col. 0900B] suae intentionis finem constituunt, et in his quae sunt aeternae damnationis occasio, felicitatem suam falsa opinione quasi somniando depingunt. Isti ut metam suae intentionis attingant, viarum dispendia eligunt, et ecce cupiditatis multiplici praestigio dementati ad sui desiderii finem per divortia et anfractus incedunt. Tendit enim unus ad bravium sui cursus militia mediante. Alius negotiatione, alius exercitio alicujus artis, alius latrociniis aut rapinis. Id autem specialiter ab unoquoque diligitur, ad quod finaliter intentio ejus tota dirigitur. Caetera vero quasi quaedam adminicula sunt, militia scilicet atque negotiatio, et caetera, quibus mediantibus id quod quis ad fruendum elegit obtinere conatur. Interim autem mens delusa, quae sibi felicitatis imaginem [Col. 0900C] jure praesagiebat inutili, dum post rei desideratae obtentum, majori se sentit indigentia laborare, praeoptata incipit fastidire, et denuo in alterius rei succenditur appetitum, non tamen satianda, sed alterius falsae felicitatis, imagine fallenda. Hic est circuitus impiorum. Haec est vituperatio multorum commorantium in circuitu. Haec est mola Samsonis [10 1Kb] , quam decisis virtutum crinibus et effossis prudentiae oculis circumvolvit sequens cupiditatis circuitus relicto compendio charitatis. Caput, inquit, circuitus eorum, labor labiorum ipsorum operiet eos [11 1Kb] . Porro de hoc labore non satiabitur homo, nisi de siliquis porcorum illa forte satietas inducatur [12 1Kb] , quae divitem dormire non sinit. Ubi enim copia divitiarum major exuberat, ibi [Col. 0900D] se gravior molestia sollicitudinum totius perturbativa quietis intrudit. Rationabilis itaque anima, licet ad summam beatitudinem desideranter aspiret, aliis tamen abstrahitur, et eam quaedam falsae felicitatis imago deludit, aut verae miseriae similitudo deterret. Quis enim paupertatem, persecutionem, aegritudinem non reputet magnam miseriae portionem? Istis tamen et vera miseria praecavetur, et vera beatitudo acquiritur. Nimirum paupertas regni coelestis acquisitiva est: Beati enim pauperes spiritu, quoniam ipsorum est regnum coelorum. Beati qui lugent, [Col. 0901A] esuriunt, persecutionem sustinent, quia illi saturabuntur [13 1Kb] ; illi consolationem recipient, isti jam coeleste regnum adepti sunt, non solum ad habendum sibi, sed et aliis conferendum.



CAP. V. Quanta mala sint in divitiis.

Ut autem de temporalium divitiarum et deliciarum umbratili, et peremptoria felicitate causa exempli aliqua inducamus, et quod ad beatitudinem, quae a charitate est, ea liqueat esse penitus aliena; vide in primis quanta circa pecuniam molestiarum turba versetur. Pecunia cum labore acquiritur, acquisita cum timore servatur, et tandem cum dolore amittitur. Ex proventu pecuniae potest aestimari miseriae incrementum; hydropici enim more, qui plus bibendo, plus sitit, pecuniae cupiditas multiplicatione [Col. 0901B] grandescit. Timetur primo potens ne auferat, servus ne furto subripiat. Et frequenter impletur verbum illud Sapientis, ut sint divitiae conservatae in malum domini sui [14 1Kb] . Melius est ergo pauperi, quia nec metuit potentem, nec proditorem formidat aut furem. Pauper cantat, dives plorat. Nam juxta criticum:

Ploratur lacrymis amissa pecunia veris [15 1Kb] .
Pauperi, cui Christus sufficit, nihil deficit. Dives autem, quanto plura possidet, pluribus eget, nec in divitiis unquam invenit copiam quam inquirit. Verbum Salomonis est: Avarus non satiabitur pecunia, et qui amat divitias fructum non capiet ex eis [16 1Kb] . Circumspecte dictum est, qui amat divitias; potest [Col. 0901C] enim homo sic amare divitias, ut non habeat, ubi cor suum divitiis, si affluant, non apponat. Propterea praecipit Apostolus praedicandum divitibus non superbe sapere, non sperare in incremento divitiarum, sed ut facile tribuant et communicent, et thesaurizent sibi bonum fundamentum, ut apprehendant veram vitam, ipso teste: Non qui divites sunt, sed qui divites esse volunt, incidunt in tentationem et laqueum diaboli [17 1Kb] , sibique thesaurizant iram in die irae. Quod insinuans Habacuc dicit: Vae qui congregat non sua! Usquequo et aggravat contra se densum lutum [18 1Kb] ? Sanctos etiam inter divitias, nec sollicitudo servandi nec timor amittendi sollicitat.

Hanc enim sollicitudinem Dominus interdicit: Nolite, inquiens, solliciti esse dicentes: Quid manducabimus [Col. 0901D] aut quid bibemus [19 1Kb] ? Et paulo post: Quaerite primum regnum Dei et justitiam ejus, et haec omnia adjicientur vobis [20 1Kb] . Isti, sicut nunquam de divitiis gloriantur, sic nec murmurant de amissione illarum; imo rapinam bonorum suorum cum gaudio suscipiunt, considerantes se habere meliorem et manentem substantiam. Perversis denique totum in contrarium cedit; dum enim rationalis animae appetitum, cui solus Deus sufficere potest, satiari existimant vili affluentia mundialium rerum, nihil ex quantalibet rerum ingestione proficiunt, nec sitim sibi infelicibus exinde subtrahunt, nec a labore [Col. 0902A] quiescunt, et quod miserabilius est, talium vana delectatione tumescunt. Talium dico, gloria in confusione est, quorum finis interitus [21 1Kb] , quorum vita in continuo labore, quorum exitus in miseria sine fine. Quocirca nugatoria et fallaci temporalium divitiarum felicitate delusi, praeteritae vitae fructum convertunt in materiam lacrymarum.



CAP. VI. Lamentabilis querela eorum, qui a charitate deviant per cupiditatem.

Miseriam siquidem talium sacra Scriptura patenter exprimit ac describit: Dicentes, inquit, intra se poenitentiam agentes, et prae angustia spiritus gementes: lassati sumus in via iniquitatis et perditionis, ambulavimus vias difficiles, viam autem Domini [Col. 0902B] ignoravimus. Quid nobis profuit superbia, et divitiarum jactantia quid contulit nobis? transierunt omnia velut umbra, et tanquam nuntius praecurrens, tanquam navis quae praeterit fluctuantes aquas, cujus, cum transit, non est vestigium invenire; ita et nos nati continuo desivimus esse, et virtutis quidem nullum signum valuimus ostendere; in malignitate nostra consumpti sumus. Talia dixerunt in inferno qui peccaverunt, quoniam spes impii tanquam lanugo est, quae a vento tollitur; et tanquam spuma gracilis, quae a procella dispergitur; et tanquam fumus, qui a vento diffusus est, et tanquam memoria hospitis unus diei praetereuntis [22 1Kb] .



CAP. VII. Quot mala sint in voluptate carnis.

[Col. 0902C] Quam fallax et delusoria sit illa perniciosa felicitas, quam plerique in carnis voluptate constituunt, in libro experientiae legitur incessanter, dum in opere impudicitiae cito praeterit quod delectat, et permanet sine fine quod cruciat. De actu quidem immunditiae nihil remanet nisi feda et foetida recordatio peccati in tormentum animae exspectationemque gehennae. De talibus ergo lugendum potius sentio, quam loquendum. Eos, qui ad imaginem Dei creati sunt, in bestiales motus et impetus belluinos degenerare videmus, quaerentes quae de ventre et sub ventre sunt, et impudenter impudicitiae dari, qui tremenda super se Dei judicia non attendunt. Quid enim indignius quam animam suam, pro qua Christus mortuus est, viliori parti corporis sui [Col. 0902D] substernere et se brutis irrationabilibus conformare? Porro multis est annexa doloribus haec voluptas. In primis vis visus excaecatur illius, qui naturalis limites facultatis excedit. Ideoque et istius consuetudo, et quarumlibet voluptatum frequenter, non solum animae periculum, sed etiam corporis inferre videtur exitium. Quocirca hic voluptatibus nihil est foetidius, nihil est inquietius, nihil a naturali tranquillitate remotius. Haec nimirum lues sordidissima contaminat carnem, et mentem effeminat. Si quid vero in homine honestum et virile est, totum obruit et enervat. Cumque caetera vitia se [Col. 0903A] quibusdam virtutum tegumentis obpallient, et frequenter ad humanos aspectus quadam extollentia jactantiae intumescant, mens hujus turpitudinis conscia tantum prima fronte praefert suae actionis horrorem, ut non solum ea hora, qua ipsius caro perniciosa voluptate praestringitur, sed etiam quando audit aliquos loquentes de turpitudine sua, rubore perfunditur, absentiam captat, et immundi operis recordatione torquetur. Eapropter hic semper latebras quaerit, et quia male agit, odit lucem. Sed in latebrosis absconditus non poterit tremendum judicem declinare non solummodo corporum, sed et cordium secreta videntem. Nec illud est silentio transeundum, quod omnium Creator genitalia membra tanta obscenitate damnavit, ut ei paterna [Col. 0903B] maledictio et perpetua servitus sit inflicta [23 1Kb] , qui eadem in patre reverenter operire contempsit. Sane cum hodie circumquaque crux Christi triumphet potissima luxuriae debellatrix, absurdissimum est, quod plurimi professores filii B. Virginis quasi jumenta in suis stercoribus computrescunt [24 1Kb] . Bibunt urinam peccatorum suorum, versantur in abominationibus suis, et donec iram Dei sentiant improvisam, ignem, qui jam succensus est in furore ejus, non cogitant nec formidant. Porro, antequam comprehendatur peccator in desideriis suis, intelligat miser carnis immunditiam, in qua suam somniavit beatitudinem fuisse, a Deo quibusdam loco poenae gravissimae irrogatam, volente eos in hoc puniri, [Col. 0903C] quod eos suae dimiserit voluptati. Verba enim Domini sunt in Psalmista: Et non audivit populus meus vocem meam, et Israel non intendit mihi. Et dimisi eos secundum desiderium cordis eorum, ibunt in adinventionibus suis [25 1Kb] . Apostolus quoque de his qui mutaverunt gloriam Dei in idololatriae cultum, terribiliter loquens dicit: Tradidit eos Deus in desideria cordis eorum in immunditiam, ut contumeliis afficiant corpora sua in semetipsis [26 1Kb] , non quod Deus sit incentor mali; sed quod sentiant immissiones per angelos malos a gratia derelicti. De incestuosis, et his, quorum peccata in Sodomis Deus corporaliter igne et sulphure condemnavit [27 1Kb] , ut innotesceret abominatio iniquitatis, ex fetore et horrore supplicii, sub silentio claudi oportet, ne [Col. 0903D] opusculum praesens, in quo de charitate agimus, quae est intima requies animae, abhorrenda locutio dehonestet. Ex praedictis apertissime liquet, quam perniciosus sit amor carnis atque libidinum, ad quarum detestationem Deus de purpurata meretrice exsecutoribus angelis dixit: Quantum exaltavit se in deliciis, tantum date ei tormenta et luctum [28 1Kb] .



CAP. VIII. Ostendit Salomon quanta sit vanitas hujus mundi.

Restat prosequi quod in voluptate oculorum vel [Col. 0904A] aurium caeterorumque sensuum non est beatitudo vel requies, neque in his quae pertinent ad delicias vitae hujus ambitiosum honorem, aut potentiae dominatum. Veniat igitur rex ditissimus, potentissimus, delicatissimus, et tamen sapientissimus, Salomon scilicet et quid de fine talium judicet, videamus. Dixi, inquit, in corde meo: Vadam et affluam deliciis, et fruar bonis [29 1Kb] . Et infra: Aedificavi domos et plantavi vineas, feci hortos et pomaria, et consevi ea cuncti generis arboribus [30 1Kb] . Et multa similia prosequendo adjecit: Possedi servos, et ancillas, et familiam multam nimis, coacervavi mihi argentum et aurum, substantias regum et provinciarum [31 1Kb] . Et addens de voluptate aurium: Feci mihi cantatores et cantatrices [32 1Kb] . Post pauca subjecit: Quidquid desideraverunt [Col. 0904B] oculi mei, non negavi eis, nec prohibui cor meum, quin omni voluptate frueretur, et oblectaret se in his quae paraveram mihi [33 1Kb] . Quid, quaeso, delicatius, quidve jucundius? Sed attende quia nil vanius, nil mutabilius. Continuat enim Salomon et subjungit: Cumque convertissem me, inquit, ad cuncta opera mea, in quibus frustra sudaveram, vidi in omnibus vanitatem et afflictionem spiritus, et nihil permanere sub sole [34 1Kb] . Sententiam quidem generalem praemiserat dicens: Vidi cuncta quae fiunt sub sole, et ecce omnia vanitas, et afflictio spiritus [35 1Kb] .



CAP. IX. In sola charitate requies et pax.

Habes ex verbis Salomonis vanitatem et afflictionem spiritus. Apponit Veritas tertium, scilicet servitutem. [Col. 0904C] Omnis, inquit, qui facit peccatum, servus est peccati [36 1Kb] . Conjungantur ergo haec tria: Vanitas, servitus et afflictio spiritus [37 1Kb] . Ubi ergo requies, ibi Sabbatum. Nonne verbum legis est: Nullum servile opus facietis in eo [38 1Kb] ? Quis est, qui peccatum non fecit? Quis est ergo qui non sit servus peccati? Dicit rex David: Ecce in iniquitatibus conceptus sum, et in peccatis concepit me mater mea [39 1Kb] . Si dixerimus, inquit Joannes, quod peccatum non habemus, nosmetipsos seducimus, et veritas in nobis non est [40 1Kb] . Quis ergo nos liberabit a jugo veteri et servitute peccati? Ille de quo Veritas in Evangelio dicit: Si filius vos liberaverit, vere vos liberi eritis [41 1Kb] . Ipse ad Sabbatum nos invitans: Venite, inquit, ad me, omnes qui laboratis, et onerati estis, et ego reficiam vos [42 1Kb] . Ecce refectio, [Col. 0904D] quasi Sabbati praeparatio. Audiamus et Sabbatum: Tollite jugum meum super vos, et discite a me quia mitis sum et humilis corde, et invenietis requiem animabus vestris [43 1Kb] . Ecce Sabbatum, ecce quieta tranquillitas. Jugum enim meum suave est, et onus meum leve [44 1Kb] . Jugum hoc non premit, sed erigit. Pennas habet quibus elevet, non pennas, in quibus aliquos gravet. Jugum illud charitas est Dei proximique dilectio. Hic requiescitur, sabbatizatur, hic ab omni opere servili vacatur. Nimirum charitas non agit perperam, non cogitat malum [45 1Kb] , sed et dilectio [Col. 0905A] proximi malum non operatur. Vides, o Judaee, Sabbatum ubi sit; in quo, etsi aliqua peccati subreptio ex infirmitate contingat, non tamen perit Sabbati feriatio, quia charitas operit multitudinem peccatorum [46 1Kb] .



CAP. X. Quod mundana concupiscentia in causa est, quare jugum Domini grave videatur.

Videmus tamen aliquos, qui cum suaviter respirare deberent sub jugo et onere tam suavi et tam levi, sub utroque laborant et murmurant. Addicti enim et assueti Babylonicae servituti vitium inolitae consuetudinis non possunt dediscere, unde non intelligunt hoc de morbo proprio, sed de jugo vel onere Domini provenire. Sciant autem, quicunque [Col. 0905B] causantur jugum vel onus Domini in habitu ferentes, quod mentis humeros negotiorum saecularium pressurae supponant, atque jugo Domini laborum impatientiam, quos pro saeculo patiuntur, ascribant. Isti sunt, ut immundi canes ad proprium vomitum recurrentes [47 1Kb] , et sub habitu abstinentiae ventrem colunt, sub cilicio poenitentiae gloriam mundi captant, sub sacro amictu pudicitiae et munditiae militant, sub ovis vellere lupum operiunt, et avaritia inexplebili aestuantes domum domui, agrum agro copulant, armantur ad lites et contentiones, non parcunt pauperi, viduae aut pupillo, nec moventur super contritione Joseph. Ad jugum utique mundi pertinet, quod curis exaestuant, quod inflammantur odiis, quod torquentur invidia: et hoc jugum [Col. 0905C] cupiditatis est, et onus saeculi grave. Jugum enim Domini suave est, et onus ejus leve [48 1Kb] . Et, quaeso, quid suavius est homini, quid jucundius quam mundum contemnere et se reputare saeculo celsiorem, atque in bonae et securae vertice conscientiae consistentem mundum habere sub pedibus, nihil in eo videre quod appetat, nullum cui invideat quod metuat, nihil mali esse quod ab alio sibi possit inferri, nihil boni quod ab alio sibi possit auferri, et in illam haereditatem incorruptibilem, incontaminatam, et immarcescibilem, conservatam in coelis oculos dirigendo, fallaces divitias et honores perniciosos, et damnabiles delicias conculcare. Quid, quaeso, desiderabilius, quid tranquillius quam suam [Col. 0905D] sic animam stabilire, ut nullis motibus carnalis concupiscentiae agitetur, extraordinaria appetitus incentiva non sentiat, aspectus illecebrosos abhorrens, carnem rore pudicitiae tepescentem compellat ancillari spiritui; nec jam illam ad carnis lenocinia illectricem sed ad exercitium militiae spiritualis promptissimam habeat adjutricem. Quid praeterea ita divinae tranquillitatis imaginem gerit, quam anima, quae sic ad omnium injuriarum tolerantiam se obfirmat, ut eam contumeliae illatae non moveant, mentem ejus a statu suo nullae comminationum, aut injuriarum machinae dejiciant, eamdem in prosperis et adversis servare constantiam, amicum et inimicum eodem oculo intueri? Nonne similis est [Col. 0906A] ei, qui facit solem suum oriri super bonos et malos, et pluit super justos et injustos [49 1Kb] , et omnes sagena charitatis attrahit et amplexatur in Christo? Quae cum circa ea omnia mutabiliter fiant, nulla tamen est in eis cordis mutatio.



CAP. XI. Quod omnes virtutes ex charitate sint.

Vere verum est in charitate Sabbatum, cum enim caeterae virtutes vicem vehiculi vel viatici gerant ad requiem obtinendam, omnes in charitate requiescunt. Illud denique admiratione dignum est, quod sine charitate nihil est virtus, et ipsa unicuique virtuti exhibet ut sit virtus. Fides equidem, quae hic operatur ad vitam, in Dei visione, jam non erit fides, sed veritas. Ibi enim absorbebitur fides, cum id videbitur, quod super omnia diligetur. Nec opus [Col. 0906B] erit credere, quod nobis licebit plena cognitione percipere. Non erit etiam ibi de caetero spei locus, ubi Deo ferventes non habebimus ulterius quod speremus. Hic temperantia pugnat contra libidines, prudentia contra errores, fortitudo contra adversitates, justitia contra inaequalitates. Porro in charitate semper est perfecta castitas, ideoque non est ibi libido, cui temperantia repugnet. In charitate est perfecta scientia, ideoque nullus error quem prudentia eliminet. In charitate vera beatitudo est; ideoque nulla adversitas quam fortitudo expugnet. In charitate omnia sunt tranquilla et coaequata; ideoque nulla est ibi inaequalitas, quam justificari oportet. Denique nec fides virtus est, nisi per dilectionem [Col. 0906C] operetur. Nec spes virtus est, nisi quod speratur ametur. Rursum, si velis virtutum naturam aestimare subtilius, quid est temperantia, nisi amor, quem nulla voluptas illicit? Quid est prudentia, nisi amor, quem error non seducit? Quid est fortitudo, nisi amor, qui nulli adversitati succumbit? Quid denique justitia, nisi amor, qui quod suum est unicuique distribuit?



CAP. XII. Quod charitas est Sabbatum, et sex virtutes quasi sex dies ante Sabbatum.

Sicut autem charitas est vera mentis humanae requies, perfectumque Sabbatum, sic et sex praedictae virtutes, fides, spes, temperantia, prudentia, fortitudo, justitia sunt quasi quidam dies operationis. Charitas vero quaedam luminosissima dies est [Col. 0906D] quietis, tranquillitatis et pacis. Et nunc, quae est exspectatio mea, nisi tu, Domine, si forte desiderium pauperis exaudiat auris tua, ut ad modicum tempus requiescam cum regibus et consulibus, qui aedificant sibi solitudines et replent domos suas argento? Porro vix ad momentum mihi permittitur requies ab exactoribus Pharaonis. Verumtamen mihi sabbatizare liceat vel media hora. Utinam detur mihi vacare et videre quoniam Jesus Christus est Deus, ipse est Sabbatum animae quaerentis eum, praeparans diligentibus se tranquillum et impermutabilem sabbatismum. O quam beati sunt qui ingrediuntur locum tabernaculi admirabilis usque ad domum Dei, [Col. 0907A] atque in voce exsultationis et confessionis tripudiant et exsultant! memores verborum tuorum, Jesu, cum Habacuc propheta cantantes: Ego autem in Domino gaudebo, et exsultabo in Deo Jesu meo [50 1Kb] . Sabbatizat Judaeus, quia legit Deum sex diebus operatum fuisse, et quasi labore operis fatigatum die septimo quievisse [51 1Kb] . Sane non laboravit operando Creator, sed dixit, et facta sunt omnia pro beneplacito suo; mandavit, et creata sunt universa. Summa et aeterna essentia Deus nullius indigens, plene sibi sufficiens, in sua tranquillissima charitate indeclinabiliter et immutabiliter manens et mutabilia operans, requiescit in se vivens, beatorum pax et indeficiens quies. Quocirca, sicut in successione dierum mane et vespere vicissim variantium creaturae mutabilitas [Col. 0907B] designatur; sic et in Deo, cui nihil advenit, nihil praeterit aut succedit, aeterna tranquillitas ipsius et quieta aeternitas intimatur. Notandum vero quod operibus Dei senarius, septenarius numerus divinae quieti ascribitur. Nimirum, senarius numerus perfectus est constans ex partibus suis. Si enim connexeris unum, duo, tria, perfectum habes senarium, qui Dei operibus specialiter est assignatus, ut in horum universitate, nihil superfluum, nihil recipias imperfectum. Magnae quidem excellentiae dies est, in quo prima lux Deo jubente resplenduit, nec mediocris praerogativae dies est, in quo Deus superiores aquas ab inferioribus firmamento mediante divisit; nec minoris esse arbitror dignitatis diem, [Col. 0907C] in qua, aquis in unum congregatis, a Deo arida vestita est herbis et arboribus decorata, venustata floribus et fructibus fecundata [52 1Kb] . Nec est dies ille reputandus inferior, in quo Deus coelum suis luminaribus adornavit, et juxta temporum successus signorumque vices excursum totius anni disposuit. Sed nec ille dies alienus a laude est, in quo Deus partem animantium in aquis, partem in aere collocavit. Ab istorum eminentia et privilegio non degenerat dies sextus, in quo ad imaginem suam Deus plasmavit hominem, et vitam inspirans ipsum animantium universitati praefecit. Porro diei septimi praeeminentia omnibus antecellit. In quo nullius rei creatio, sed omnium creaturarum perfectio et diei requies commendatur. De singulis diebus scriptum [Col. 0907D] est: Factum est vespere et mane dies unus, aut secundus, et deinceps [53 1Kb] . At diei septimo non mane aut vespere, non initium aut finis ascribitur. Dies enim requietionis Christi immutabilis et aeternus. Mutua siquidem Patris filiique dilectio, suavissimus amplexus, amborum charitas scilicet, qua Pater in Filio et Filius in Patre, ipsa est eorum jucundissima quies, indivisibilis unitas, pax imperturbabilis, aeterna tranquillitas, Spiritus sanctus, qui ab utroque procedit, quod insinuans Filius Dei: Ego, inquit, Patris mei mandata servavi, et maneo in ejus dilectione [54 1Kb] . Et rursum: Ego et Pater unum sumus [Col. 0908A] [55 1Kb] . Et idem de Filio Pater: Hic est Filius meus dilectus, in quo mihi complacui [56 1Kb] .



CAP. XIII. Collatio sex virtutum ad sex dies.

Expressa igitur congruae collationis imagine, sicut sex diebus, ita sex virtutibus circa piae intentionis opera exercemur, ut post sanctarum vicissitudines actionum in tranquillo charitatis, quasi in vero mentis Sabbato respiremus. Quocirca fidem ponamus diem primum, quo fideles ab infidelibus quasi lux ex tenebris separantur. Spes etiam vicem secundae diei obtineat, per quam hi, quorum conversatio est in coelis [57 1Kb] , discernuntur ab aliis, qui terrena sapiunt, et liquescentes in se ipsis delabuntur et effluunt. Temperantia quasi dies tertius illucescat, [Col. 0908B] in quo membra nostra mortificantes super terram, carnalis concupiscentiae fluxum, quasi aquas amarissimas certis continentiae limitibus coarctamus, ut terra nostri cordis appareat, et sitiens fontem vitae, virtutum flores fructusque producat. Prudentia quasi dies quartus faciat scientiae lumen erumpere, ut inter facienda et non facienda discernens dividat inter diem et noctem, quatenus sapientiae lumen, velut solis splendor, effulgeat. Lux vero scientiae spiritualis in quibusdam crescit, et in quibusdam deficit, quasi lunae lux minor appareat. Exemplo etiam praecedentium Patrum quasi stellae inter dies et annos mensesque distinguunt: quid videlicet distet inter eos, qui ante legem, et [Col. 0908C] eos qui sub lege, vel qui sub gratia profecerunt: quae caeremoniae, quae praecepta, quae judicia, quae promissa sub quo intellectu nostrae salutis conveniant. Fortitudo autem sit dies quintus, per quem in hoc mari magno et spatioso quasi pisces spirituales procellosa fluctuum volumina toleremus, cohibeamus linguae lubricum sub censura silentii, et quasi volatilia pennata, nunc ad coelestia erigamur, nunc autem condescendentes operibus misericordiae, fructus operum bonorum sub Dei benedictione reddamus. Constituatur denique justitia dies sextus, per quem ad divinam imaginem reformati bestialibus desideriis vitiisque reptilibus imperantes, corpus spiritui, spiritum Deo subjiciamus, et sic utrique quod suum est, tribuatur. Et notandum [Col. 0908D] quod Dominus non bestiis, non jumentis, non reptilibus, sed hominibus et avibus atque piscibus benedicit; homini autem jumenta et bestiae subjiciuntur. His enim qui in se Dei praesentant imaginem, jumenta, id est corpora nostra subjiciuntur, et bestiae, id est nequitiae spirituales, de quibus Propheta precatur: Ne tradas bestiis animas confitentium tibi [58 1Kb] . Et Dominus per alium prophetam: Auferam, inquit, malas bestias [59 1Kb] de terra vestra, et dormire vos faciam fiducialiter. Haec est dormitio septimae diei tranquillissima dies. Dies enim septimus est charitas, dies Sabbati, dies requietionis, [Col. 0909A] jucunditatis et pacis, per quam homo securissime dicit: In pace in id ipsum dormiam et requiescam [60 1Kb] . Ipsa est omnium virtutum consummatio, sanctarum animarum suavis refectio, tranquillissima mentis feriatio. Ipsa est septimus dies, in qua manna coeleste nos reficit; ipsa est mensis septimus, in quo post diluvium tentationum irruentium cordis arca suavissime requiescit; ipsa est illud Sabbatum, quod Isaias propheta describens: Et erit, inquit, Sabbatum ex Sabbato, mensis ex mense [61 1Kb] , ut post septies septimum annum annus jubileus incipiat, annus placabilis Domino, in quo sua singulis restituatur haereditas, plena jucunditatis, antiqua possessio et aeterna libertas. Hic lacte reficimur ab uberibus consolationis ejus. Et cum avulsi fuerimus a [Col. 0909B] lacte, epulabimur ab introitu gloriae ejus, et implebitur quod Dominus in Isaia promittit: Ecce, inquit, ego creo Jerusalem exsultationem, et populum ejus gaudium, et exsultabo in Jerusalem, et gaudebo in populo meo, et non audietur in ea ultra vox fletus et vox clamoris [62 1Kb] . Domine Deus, quandiu prolongabitur jubileus, quando praeveniet me misericordia tua? Interim comedam panem meum in sudore vultus mei [63 1Kb] , et cum lacrymis in mensura, donec vinum detur moerentibus, et sicera his, qui amaro sunt animo [64 1Kb] , et tota deliciis illis absorbeatur anima mea, quarum primitias jam degusto.



CAP. XIV. Quod triplex Sabbatum habet homo in dilectione Dei et proximi et dilectione sui.
[Col. 0909C]

Erit, inquit, mensis ex mense, Sabbatum ex Sabbato [65 1Kb] . In Veteri siquidem Testamento assignatur triplex distinctio Sabbatorum. Primum Sabbatum dicitur septimus dies; secundum, septimus annus; tertium, annus qui sequitur post septies septem annos, id est quinquagesimus annus. Est itaque primum Sabbatum dierum, secundum annorum, tertium Sabbatorum Sabbatum: ita ut in unitate septenarius concludatur, qui ab unitate progrediens in unitate perficitur. Omne siquidem opus ab unius Dei fide sortitur initium, et septenario sancti Spiritus munere incrementum suscipiens ad eum, qui vere unus est, imo quae vera unitas, revertitur, in cujus rei figura arcae fabrica in uno cubito consummatur. [Col. 0909D] Et notandum quod in charitate hac triplex Sabbatum, si velis diligentius advertere, invenitur. In lege duo praecepta dilectionis expressa sunt: Diliges Dominum Deum tuum ex toto corde tuo, et ex tota anima tua et ex tota mente tua, et proximum tuum sicut te ipsum [66 1Kb] . Haec duo mandata tria esse diligenda insinuant. Non potest quis proximum suum diligere, sicut se, nisi diligat se ipsum. Homo igitur tenetur diligere Deum, et proximum suum sicut se ipsum. Nemo siquidem carnem suam odio habuit [67 1Kb] ; si vero diligat carnem, fortius tenetur diligere et mentem. Credo siquidem quod omnis [Col. 0910A] homo magis appetit sanum esse mente quam carne. Sit ergo primum Sabbatum hominis dilectio sui, secundum dilectio proximi, Sabbatum Sabbatorum dilectio Dei. In dilatatione, seu distinctione est quaedam earumdem admiranda connexio, ita ut singulae in omnibus et omnes inveniantur in singulis, ut omnes habeantur in una, nec una sine omnibus habeatur. Nimirum nemo se diligit, nisi diligat Deum et proximum; nec proximum diligere potest ut se, nisi diligat se ipsum. Item Deum non amare omnino convincitur, a quo proximus non amatur. Qui enim non diligit fratrem suum quem videt, quomodo potest Deum diligere quem non videt [68 1Kb] ? Quia ergo Deus propter se diligitur, si propter Deum diligit se homo aut proximum, patet quod [Col. 0910B] ejus dilectio est aliarum dilectionum quaedam vitalis essentia, quae et in se vivit, et vivendi causam duobus aliis administrat. Quidam diligunt se propter se, et hoc non est diligere, sed odio habere se. Qui diligit, inquit, iniquitatem, odit animam suam [69 1Kb] . De talibus quidem inquit Apostolus: Erunt in novissimis diebus homines sese amantes, cupidi, superbi, non obedientes, non continentes [70 1Kb] , et his similia, ex quibus convincitur manifeste, quod non ipsi a se propter Christum, sed propter vanitatem saeculi diliguntur.



CAP. XV. De Sabbato hominis in sui dilectione.

Ut ergo homo se diligat, in ipso Dei dilectio inchoatur; [Col. 0910C] ut diligat proximum, capacior quidam sinus affectionis oppanditur. Verum ubi divinus ille ignis medullitus incalescens caeteras dilectiones quasi quasdam sui scintillulas in sui plenitudinem trahit, omnes animi motus absorbet in desiderio illius sublimis et ineffabilis boni; et sic nec homo a se, nec proximus diligetur, nisi quantum uterque affectus deficiens a se totus transfertur in Deum. Agitur autem ineffabili dispensationis artificio, ut licet hi tres amores semper in simul habeantur, non semper tamen aequaliter sentiuntur; sed quandoque mentis illa jucunda suavitas ex propriae conscientiae puritate procedit, quandoque ex bono proximi recipit congratulationis effectum; quandoque contemplando, in desiderio et exsultatione aspirat [Col. 0910D] in Deum. Quemadmodum quispiam diversas aromatum cellulas ingrediens, nunc istarum, nunc illarum specierum redolentia jucundatur; sic animus diligentis nunc intuitu sui, nunc intuitu Dei aut proximi quadam inaestimabili suavitate perfunditur. Qui ergo prius recolebat in amaritudine animae suae dies perditos, postquam concupiscentiae saeculari dedit libellum repudii et abolitione criminum impetrata se pignus et arrham gratiae coelestis percepisse cognovit; dum nihil quod ipsum accuset, aut Deo displicere debeat in libro conscientiae suae legit, reliquiae cogitationum diem festum agent ei. [Col. 0911A] Cum enim immunis ab exteriori tumultu se infra contemplationis arcana receperit, cum circumstrepentium sollicitudinum turbis ostium mentis occluserit, cum interius conscientiae thesauros inspexerit, non inveniens ordinatum aliquid aut ineptum, vel rationi adversum, sed omnia pacifica et jucunda, ut ad instar disciplinatissimae familiae videat multitudinem cogitationum, sermonum et operum ei quasi cuidam patrifamilias obedire, et omnia interiora sua sibi in quadam humilitate assurgere: prorumpit ex omnibus his mira securitas, ex securitate mira tranquillitas, et ex ea ineffabilis jubilatio cordis, tanto devotior in Christi laude, quanto perspicacius intelligit hoc totum ex ejus gratia provenire. Haec est septimi diei festiva solemnitas, quam [Col. 0911B] sex dies praecedunt, id est sex opera misericordiae. Se namque in eorum exercitio justus probat, et in sinu sanctae conscientiae, bonorumque operum contestatione respirans, in ea gratia quae a Deo data est, ei fideliter sabbatizat. Haec est primi Sabbati filialis jucunditas, in qua servilia opera, id est peccata quae servos faciunt, prohibentur, in qua nec ignis concupiscentiae accenditur, nec onera, id est colligationes impietatis sine legis transgressione portantur.



CAP. XVI. De Sabbato secundo, de dilectione proximi.

Sane, si ab hoc penitiore thalamo cordis, quem primo Sabbato dedicavit, migravit ad illud diversorium, [Col. 0911C] ubi solet gaudere cum gaudentibus coinfirmari infirmis, scandalizatis couri, suamque senserit animam fratribus suis indissolubili glutino charitatis unitam, adeo ut nec sinistra suspicio, nec invidiae morsus, nec aestus iracundiae aut tristitiae possit aliqua occasione obrepere, sed brachiis sincerissimae dilectionis amplectens, et fovens uno et eodem humero, et aliena, sive laeta, sive sinistra communicans, cessante omni strepitu vitiorum, tumultuque sollicitudinum ad tantae suavitatis delicias resolvitur inaestimabili gaudio, et fit in amoris sui dulcedine libera intus a noxiis omnibus mentis absoluta vacatio. Nam quod nullum vitium prorsus in hujus Sabbati quiete residere charitas fraterna permittat, testis est hujus secundi Sabbati continuus [Col. 0911D] feriator Apostolus dicens: Non adulterabis, non furtum facies, non falsum testimonium dices [71 1Kb] ; et si quod est aliud mandatum, in hoc verbo instauratur: Diliges proximum tuum sicut te ipsum [72 1Kb] . David dulcedinis hujus suavitate affectus, et ex tanta mentium unione in vocem jubilationis erumpens: Ecce, inquit, quam bonum et quam jucundum habitare fratres in unum [73 1Kb] . Notandum vero quod, sicut primo Sabbato unus dies tantummodo dedicatur, quod videlicet singulare est, quod in propriae conscientiae, cujusque tranquillitate consistit, ita nec immerito hic annus integer consecratur. Quemadmodum [Col. 0912A] enim ex multis diebus annus efficitur, ita ex multis animabus unum cor et una anima charitatis igne conflatur. Sex autem annos, qui praecedunt hoc Sabbatum, possumus intelligere sex genera hominum, in quorum dilectione pro natura sui vel praecepti debito exercemur. Sicut vero annus multos dies complectitur, ita in singulis illis generibus hominum multi nobis animorum unione junguntur. Imprimis ergo dilectio nostra naturali ordine ad domesticos nostri sanguinis derivetur, quos diligere, sicut ex naturae necessitate tenemur, sic nimis inhumanum est quod a nostro dilectionis sacrario repellantur. Nam, teste Apostolo: Qui suorum et maxime domesticorum curam non habet, fidei transgressor est, et deterior infideli [74 1Kb] . Hinc est quod haec [Col. 0912B] dilectio, quae ex natura proficiscitur in mandatis quae pertinent ad dilectionem proximi, primum Deo praecipiente sancitur. Honora, inquit, patrem tuum et matrem tuam [75 1Kb] . Hinc ad eos qui nobis specialiter amicitiae vel officii vicissitudine copulantur dilectio nostra progrediens, quodam sinu diffusiore laxatur. Verumtamen ista dilectio Pharisaeorum justitiam non transcendit, quibus dictum est: Diliges amicum tuum, et odio habebis inimicum tuum [76 1Kb] . Sane et parentum et amicorum affectio quamvis servata parum praemii consequatur, quippe cum ad illam lex naturalis inducat; ad istam mutua obsequia nos provocent: utraque tamen, si neglecta fuerit, cumulum damnationis importat. Veritas in Evangelio [Col. 0912C] dicit: Si diligitis eos qui vos diligunt, quam mercedem habebitis? Nonne ethnici hoc faciunt? Et si salutaveritis fratres vestros, quid, inquit, amplius facitis [77 1Kb] ? Ut ergo in majorem amplitudinem dilectio nostra se porrigat, amplectatur et eos qui nobiscum Deo militant, et ejusdem vitae professionem nobis in vinculo pacis et spiritus unitate cohaerent. Deus equidem hujus dilectionis est causa efficiens, dum a capite in barbam Aaron, et usque in oram vestimenti unctio spiritualis emanat [78 1Kb] , ut qui ab uncto uncti, a Christo Christiani vocantur, omnes in participium nominis Jesu se communi vinculo mutuae charitatis invicem complectantur. Adhuc duo genera hominum restant, quos si in nostrae dilectionis sagenam concludimus, nihil aliud superest, nisi ut [Col. 0912D] illius veri Sabbati requie perfruamur. Eorum enim qui foris sunt, gentilium videlicet ac Judaeorum, schismaticorum et etiam haereticorum, necesse est ut ignorantiam doleamus, compatiamur infirmitati, duritiam defleamus, per compassionis affectum succurrentes eis orationum suffragio, ut et ipsi in odore unguentorum nostrorum currant in Christo Jesu Domino nostro. Adhuc dilatat tentorium suum charitas et pallium, quod veteris legis tempore erat breve, sic ampliat, sic extendit, ut duos operire sufficiat, dum inimicum suum animae suae nova Spiritus sancti unione conglutinat. Hac dilectione homo [Col. 0913A] Dei filius efficitur, ac divinae bonitatis imago plenissime reparatur. Diligite, inquit Dominus, inimicos vestros, benefacite his qui oderunt vos, et orate pro calumniantibus vos, ut sitis filii Patris vestri qui in coelis est [79 1Kb] . Haec dilectio, dum inimicum simplici oculo intuetur, securissime dicere potest: Dimitte nobis, sicut et nos dimittimus [80 1Kb] . Ita dimittitur qui dimittit. Sic filius Dei, sic haeres Dei et Christi cohaeres efficitur. Attende, homo, quam securum, quam dulce sit, quam jucundum inimicis compati, injuriis non moveri, eum amare pro Christo, a quo me sentio non amari, et eam affectionem gerere erga ipsum, quam indulgentissimus pater erga charissimum sibi filium phrenesi laborantem, ut, quo majores ab eo irrogantur injuriae, propensiore erga eum ferveat [Col. 0913B] charitate.



CAP. XVII. De tertio Sabbato in dilectione Dei.

Verum omne Sabbatum habet sex praeambulos dies, in quibus coeleste manna colligimus, ut in illa praeclara solemnitate, quae in Dei dilectione celebranda est, sugamus lac ab uberibus consolationis ejus, et inter duas sortes, inter ubera sponsi, inter sinistram et dexteram per viscera misericordiae Dei nostri beatissime quiescamus. Isti sex dies sunt, Christi conceptio, nativitas, praedicatio, passio, resurrectio, ascensio. Istis sex diebus operatus est Dominus salutem in medio terrae, et requiescens ab omni opere quod patrarat [81 1Kb] , sedensque in gloria Dei Patris ad illud Sabbatum, quod est in illius dilectione celeberrimum, misericorditer nos invitat. [Col. 0913C] O bone Jesu, o benigne, o amabilis, o suavis, o dulcis, o amor Deus, o charitas Deus. Quid dulcius, quid suavius, quid amabilius quam vacare et videre, quantum nos amaveris, quam pie, quam misericorditer in conceptione et nativitate tua te dignatus es exinanire usque ad infirmitates infantilis naturae, quam benigne, quam diligenter nos viam vitae verbo et exemplo docueris. Quanta dignatione te pro nobis morti obtuleris, quomodo resurgens in gloriam tuam naturam reparaveris humanam, et ascendens in coelum eam in throno majestatis tuae collocaveris gloriosam. Quid felicius, quid jucundius Sabbato illius animae, quae contemplatione et dilectione Dominum comprehendens, et quasdam divinae suavitatis experientias [Col. 0913D] in se formans inaestimabili gaudio sanctae fruitionis afficitur, dum a se peregrinans jam in coelis habitat, et in memoriam abundantiae suavitatis Dei exsultat et jubilat. O quies pacifica, o Sabbatum delicatum, o dulcedo charitatis, quae animam diligentem Deum usque in altissima ejus magnalia provehit, provectamque inter voluptates aeternas requiescere facit. Feriatione hujus Sabbati totus homo interior hilarescit, ejus intelligentia serenatur, affectiones dulcescunt, et sancta desideria in Deo quadam fruitione felicissima resolvuntur. O [Col. 0914A] mane, o dies, quae melior es in atriis Domini super millia. O splendor lucis et ardor charitatis, quae inflammat angelos et illustrat interiora sanctorum. O praeclara solemnitas, o jucunda pausatio et Sabbatum delicatum; o Sabbatum gloriosum! Et quae gloria delicatior aut desiderabilior potest esse, quam Deo medullitus inhaerere et jactare in eum omnes cogitatus et affectus suos, atque de dilectione ipsius colligere tantae certitudinis fructus, ut de salute animae suae, de consortio angelorum atque de illa interminabili exsultatione, quae diligentibus Deum praeparata est, eum nullatenus oporteat haesitare: Propterea ibant apostoli gaudentes a conspectu concilii [82 1Kb] . Andreas glorians et exsultans currebat ad crucem. Paulus igitur perfusus tanti gaudii suavitate [Col. 0914B] dicebat: Absit mihi gloriari nisi in cruce Domini nostri Jesu Christi [83 1Kb] ! Et de Christi retributione securus: Scio, inquit, cui credidi, et certus sum, quia potens est depositum meum servare in illum diem justus judex [84 1Kb] . Expertus, quod dilectio Dei esset tam jucundae securitatis causa efficiens: Scio, inquit, et certus sum quod neque mors, neque vita, neque gladius, neque angelus, neque potestates, neque aliqua alia creatura poterit me separare a charitate, quae est in Christo Jesu [85 1Kb] . Moyses innixus tam solidae charitati praeelegit deleri de libro quem scripserat Dominus [86 1Kb] , quam sustineat populum sibi creditum divina indignatione deleri. Hac inexpugnabili arce munitus Ezechiel [87 1Kb] in Chaldeam, Jeremias [88 1Kb] in Aegyptum fretus in istius tuitione descendit. [Col. 0914C] Job [89 1Kb] frater draconum per hanc sine periculi suspicione factus est, et socius struthionum. Paulus sub tam certa securitate non metuit anathema fieri a Christo pro fratribus suis [90 1Kb] . David sub istius umbra securus per umbram mortis incedere non veretur [91 1Kb] . Cum enim Deus sit charitas [92 1Kb] , scit quod ubi est charitas, ibi est Deus. Si ambulavero, inquit, in medio umbrae mortis, non timebo mala, quoniam tu mecum es [93 1Kb] . Infelix ego dilexi hactenus mundum, tuamque dilectionem, Deus, amori mundano posthabui. Nunc e diverso facias secundum divitias misericordiae tuae, ut te diligam, mundumque et omnia, quae in eo sunt prae tua dilectione contemnam, fastidiat anima mea in desiderio tui, Deus, coelum et [Col. 0914D] terram, et omnia quae in eis sunt. Quid enim mihi est in coelo, et a te quid volui super terram? Deus cordis mei et pars mea Deus in aeternum [93* 1Kb] . Deficiat in amore tuo et liquescat anima mea, ut in deficiendo ex me spiritum meum [94 1Kb] psallam et cantem tui amoris delicias, et divitias charitatis illius, per quam torrentes voluptatis aeternae potantur, quorum affectio prorsus a tua dilectione absorpta est. Sicut enim ferrum ignitum in quamdam ignis essentiam transit, et guttula aquae, si pleno vini dolio sit infusa, sua insipiditate deposita essentiam substantiae [Col. 0915A] melioris assumit, sicut aer solari splendore perfusus totus est splendor; sic spiritus hominis divino amore affectus totus est amor. Quocirca, qui Deum diligit, sibi mortuus et soli Deo vivens quodammodo, ut ita dixerim, consubstantiat se dilecto. Si enim anima Jonathae conglutinata est animae David [95 1Kb] , aut si is, qui adhaeret Deo, unus spiritus cum eo efficitur [96 1Kb] , non absimili unionis judicio quodam genere coessendi tota in Deum transit affectio, in qua sine alterius desiderii exceptione tota in se collecta transfertur in Deum omnium desiderabilium plenitudo. Diliget tamen anima perfectius, cum introducetur in gaudium domini sui [97 1Kb] , in amplexus sponsi, omniumque justorum beatitudinem suam faciet communione charitatis: beneficio cujus omnia in omnibus [Col. 0915B] erit Deus [98 1Kb] .



CAP. XVIII. Apostrophe vel exhortatio ut diligatur Deus.

Audite, coeli, et auribus percipe, terra [99 1Kb] , quantum magnificaverit Deus nobiscum misericordiam suam. Et quis abyssum tam ineffabilis gratiae consideravit? Quis de fonte tantae dulcedinis gustavit, et non amavit? Nonne subjecta Deo eris, anima mea [100 1Kb] ? quare non effundis affectus universos in Deum, quos dirigis ad vanitates et insanias falsas [1 1Kb] ? Quare tristis es, anima mea, et quare conturbas me [2 1Kb] ? Nunquid non est tibi consiliarius, aut salvator? Nunquid resina non est in Galaad, aut medicus non est ibi [3 1Kb] ? Revertere, revertere Sunamitis [4 1Kb] , revertere ad [Col. 0915C] Dominum Deum tuum [5 1Kb] , divisa mea, dilacerata mea, perdita mea, sed Christi suscitata, Christi redempta passione? Cur, quaeso, diligis aliud praeter illum, qui tam benigne tam misericorditer a tot miseriis te redemit? Jugi scrutinio et assidua meditatione revolve, qualiter unigenitus Dei Patris, cum esset splendor gloriae et figura substantiae ejus [6 1Kb] , post exinanitionem usque ad formam servi [7 1Kb] , post famem, post sitim, post lassitudinem, post lacrymas, post vincula, post flagella, post fel, post acetum, post coronam spineam, post clavos, post et lanceam pro salute tua, inter duos latrones quandoque in cruce pendebat [8 1Kb] . Crucis equidem cornua in manibus ejus, ac de illis pius ille Samaritanus tuis vulneribus vinum et oleum infundebat [9 1Kb] . Porro autem erat [Col. 0915D] ibi abscondita ejus fortitudo, et in amaritudine mortis dulcedo ipsius. O quam magna multitudo dulcedinis tuae, Domine, quam abscondisti timentibus te [10 1Kb] . Testimonio Isaiae: Vere Deus absconditus tu es, Rex Israel salvator [11 1Kb] . Moriebatur Salvator tuus, anima mea, ut te vivificaret, affixus erat cruci, ut iniquitates tuas propriis manibus cruci affigeret; manus elevabat ad Patrem in sacrificium vespertinum, ut te ad amplexus amicabiles invitaret; vitamque suam, quae in nullo morti erat obnoxia, pro te ad mortem obtulit, ut, dum a principe tenebrarum [Col. 0916A] justus injuste occiditur, quia quod suum non erat usurpasse convictus est, ea, quam habebat jure, potestate privatur. In tam exuberanti beneficio, in tanto cumulo gratiarum, quo te largitio divina quasi obruit et confundit, vide ne ingrata sis. Ingratitudo peremptoria est salutis, ipsa est flatus aspidis, virus animi, uredo virtutum, ventus pestilens et aura corrumpens, stillicidia pietatis, rorem gratiae et misericordiae fluenta desiccans.



CAP. XIX. Adhuc improperat animae beneficia Dei, ut grata sit Deo.

Adhuc dico, nihil est enim satis dictum quod semper est dicendum, atque recordatione continua replicandum. Eras illi gravissimo creditori angelo Satanae velut cuidam immanissimo exactori, tot debitis [Col. 0916B] quot peccatis vinculo chirographi obligata, nec solvendo eras. Dei autem Filius non quae rapuerat, sed quae rapueras, pro te solvit, et, quod dignationis propensioris et gratiae uberioris erat; non delegavit alium debitorem, sed dedit animam suam in causam soluti. Cumque ille angelus transfuga et emansor te in detestabilem peteret ancillatum, Christus litem contra te propositam suam fecit. Postque diversas productiones testium legis, oraculorum, prophetarum, signorum, tandem proprium sanguinem allegavit, obtinuit allegatio illa tuae sententiam libertatis. Super calculo sententiali scriptae sunt litterae in membrana corporis crucifixi et confirmatae osculo misericordiae et veritatis, justitiae et [Col. 0916C] pacis obviantium sibi. Denique impressum est sigillum, plaga scilicet lateris, quam in pretium redemptionis nostrae et placationem continuam jugiter exhibet ante oculos Patris. Adhuc exstat titulus causae inscriptus in tantae charitatis memoriam. Sciasque quod si te ingratam invenerit, nec velle tanto uti beneficio, exiget a te districtissime mortem suam, vereorque ne quandoque indignantissime tibi dicat: Tolle manum tuam et mitte in latus meum dextrum, mitte digitos tuos in fixuras clavorum, et vide quanta pro te passus sum. O ingrata et crudelis impietas, nonne putas Deum de collatis tibi divitiis poenitere, si ea viderit per ingratitudinem periisse? Propterea oratio nostra saepe repellitur, et hoc ipsum pia dispensatione fieri existimo, [Col. 0916D] ne qui de praeacceptis beneficiis ingrati fuimus, ex nova largitione coelestium munerum graviore culpa ingratitudinis oneremur. Cum enim Deus beneficium perditum reputet, quod non prosequitur actio gratiarum, nobis expedit non exaudiri potius quam ad cumulum damnationis nostrae ingratitudinis materiam obtinere quod petimus. Qua ergo praesumptione non diliges illum, qui te non diligentem dilexit, qui te peccatricem non despexit? Vide, quaeso, qua compensatione, quo merito summae et aeternae respondeas Trinitati. Tradidit [Col. 0917A] propter te Pater Unigenitum suum morti. Tradidit et Filius se ipsum, pro tua salute in mortem. Datus est denique tibi Spiritus sanctus, attestante Apostolo, quia charitas Dei diffusa est in cordibus nostris per Spiritum sanctum qui datus est nobis [12 1Kb] . Sic amat nos Pater, amat Filius, amat Spiritus sanctus, amat nos Trinitas tota Deus. Amat nos Deus aeternus, omnipotens et immensus, cujus magnitudinis non est finis [13 1Kb] , cujus sapientiae non est numerus [14 1Kb] , cujus pax exsuperat omnem sensum [15 1Kb] , a quo et in quo universa sunt visibilia et invisibilia, coelestia et terrena [16 1Kb] . Sane, cum diligis, facis hoc ex debito; si te diligit, facit hoc ipse gratuito. Attende celsitudinem coeli et magnitudinem firmamenti, et modicum in locis palustribus lutum, talis [Col. 0917B] est adhuc inaestimabiliter dispar comparatio tui ad Deum, sicut luti ad coelum. Quid enim collatio tui ad ineffabilem, ad incomprehensibilem, ad incomparabilem? nihil ei ad mensuram meriti retribuere posses, si in retributionem eorum, quae pro te sustinuit, te millies mille annis et gehennali incendio cruciares.



CAP. XX. Quod elegantius et plenius diligat nos Deus, quam nos ipsum.

Omnia quidem quae in Deo sunt inaestimabiliter excellentiora sunt his quae nostra sunt; ipse enim diligit ut charitas, judicat ut aequitas, disponit ut sapientia, revelat ut lux, miseretur ut pietas, scit ut veritas, operatur ut virtus, praesidet ut majestas. [Col. 0917C] Circumscriptis autem omnibus, quae ad dispensationem Incarnationis suae pertinent, diligenter attende, quod tibi universitas mundi de mandato ejus obsequitur, omnis natura tuis famulatur obsequiis, coelum, aer, terra, mare, et ea quae in eis sunt tuis pariter necessitatibus et oblectamentis inserviunt. Annua temporum revolutio, flores fructusque arborum et herbarum rediviva innovatione informat, atque labentibus palmitibus, et naturis germinum antiquatis, continua Dei munera tibi circuitus temporum subministrat. Recognosce, anima, quod quandoque non eras, et ab eo facta es, nihil ei dedisti ut te faceret, nil enim dare poteras, quia non eras. Cum autem melius esset esse quam non esse, gratis tibi esse contulit, omnibus illis te praeferens, [Col. 0917D] quae de non esse ad esse poterat producere, nec produxit. Adjecit tibi speciem, et cujus essentia de nihilo prodierat per gratiam Salvatoris ipsa tua te imagine et similitudine insignivit. Adhibuit cum pulchritudine vitam. Unde tanta et tam gratuita et tam inaudita dignatio, ut fieres ad imaginem et similitudinem ejus, nisi ut simile tuum diligeres, et ei, qui te gratuita dilectione praevenit, dilectione mutua conformares? Nimirum ei te decenter tribuis diligendo. Ei ergo cor et medullarum tuarum interiora exhibe ad diligendum, qui te diligere dignatus est, nihil tamen in te reperiens diligendum. Ama [Col. 0918A] signaculum tuum et imaginem tuam, et ut expressior in te forma tui Creatoris appareat, ei qui charitas est, te fide et charitate conforma, et in materiam gratiarum beneficium ejus jugi meditatione recogita. Amator tuus ad hoc exhortatione prophetica te invitavit: Pone me memoriale tuum in corde et brachio [17 1Kb] , id est in corde et corpore, ut deposita imagine terreni hominis, coelestis imaginem portes, attendens divinae dilectionis argumenta, quae refelli non possunt: pone me super cor tuum, ut fidei signaculum, ut amoris exemplum [18 1Kb] . Tale signaculum ante praevaricationem suam se angelus apostata exprimebat testimonio Ezechielis dicentis: Tu signaculum similitudinis, plenus sapientia et perfectus decore [19 1Kb] . Angelus siquidem in sua creatione tanta [Col. 0918B] Deo conformitate est unitus, ut esset potius signaculum similitudinis, quam simile vel signatum. De sigillo quippe talis similitudo imaginaliter exprimitur, qualis in eodem sigillo essentialiter habetur, et hoc homini competit. Angelus vero pro sua subtilitate naturae Deo expressiori similitudine adhaerebat, quia totus et tantummodo spiritus erat. Nos vero luteo carcere inclusos, et in habitatione terrena depressos, charitas ad dignitatis angelicae statum reparat; et licet corpus quod corrumpitur aggravet animam, et deprimat terrena inhabitatio sensum multa cogitantem; tamen peccato deformatos novum diligendi mandatum ad Dei similitudinem nos reformat. Multiplicavit tibi Dominus dona sua, adjecit [Col. 0918C] enim pulchritudini tuae vivere, sentire atque discernere, et in omnibus quae munificentia ejus contulit, accepit indigentia tua; gratia ejus non exigentia tui meriti antecessit. Desponsavit te fide, foris ornavit te sensibus quasi quibusdam praefulgentibus gemmis, te vero interius quasi naturali pulchritudine sapientia insignivit. Novit quis ornatus tibi competentior esset, ideoque dedit quod te decuit, et in tantum, ut etiam propter hoc ipse te diligeret, qui hoc dedit. Sane insana es, si eum mediocriter amas, qui te tanto amore praevenit, qui tanta et tam pretiosa largiens, majora etiam diligenti se pollicetur, quae nec oculus vidit, nec auris audivit, quorum aestimatio in cor hominis non ascendit [20 1Kb] . Ex ejus munere pensare teneris, quantum [Col. 0918D] sit diligendus, qui tantum diligit, ut jam non tantum temerarium, sed etiam nefarium debeas reputare, non solum diligentem non diligere; sed tanti, tam potentis, tam praecellentis amorem totis visceribus, totis interioribus praecordiis non amplecti. Omnium pulcherrimus sponsus forma prae filiis hominum [21 1Kb] , ama sponsum, ama regem in decore suo, regem virtutum plenum gratiae et veritatis, coronatum gloria et honore Dominum majestatis [22 1Kb] . Concupivit equidem rex decorem tuum et munera tua [23 1Kb] , quibus te ornare dignatus est, in tuum honorem ejus inclinarunt affectum; amat te in muneribus [Col. 0919A] suis. Si enim habes aliquod bonum, illud habes, intelligere ejus donum. Verbum Apostoli est: Quid habes quod non accepisti? Si autem accepisti, quid gloriaris quasi non acceperis [24 1Kb] ? Si de aliquo gloriaris, quasi illud a te ipso, et non a Deo acceperis, furaris Deo quod suum est, honorem alterius tibi rapis, et te in alienam gloriam; praesumptuose intrudens habes quidem gloriam, sed non apud Deum, quia gloriam alienam tibi usurpas nequiter contra Deum. Vide ergo ne unquam obrepat tibi ingratitudinis nota. Recole incessanter te tua iniquitate perditam, ipsius misericordia reparatam.



CAP. XXI. Quanta sit animae praerogativa super caeteras creaturas.

[Col. 0919B] Studeas illi placere modis omnibus, quibus potes, qui te talem facere dignatus est ut placeres. Utinam te ipsam cognosceres et tui gratiam Creatoris in tuae pulchritudinis inspectione probares. Porro oculus cuncta videns se ipsum non videt, ideo faciem tui cordis quandoque in speculo propriae rationis attendas, ne tuae facias injuriam dignitati. Quod equidem facis, si vis tibi te abjectiora praeponere, et ea quae decorem imaginarium et umbratilem habent, tibi, quae in veritate pulcherrima es, coaequare. A tua dignitate nimis enormiter et ignominiose te dejicis, si transitorias et inanes rerum pulchritudines appetis, aut miraris. Mundus nimirum propter te factus est, ideo mundum non ames, quia mundus non est te dignus, cum sis eo [Col. 0919C] longe dignior, et sole et luna et omnibus creaturis. Omnia quippe temporalia suae pulchritudinis defectus agnoscunt; tu nec labore deficis nec pallescis aegritudine, nec marces senio, nec morte tabescis. Quocirca, si aliud diligis in hoc mundo, qui totus est tibi subjectus, summa temeritas est, ubi ea diligere sic velis, ut tibi servientia, ut munera sponsi, ut amici xenia, ut beneficia Domini. Nec ista diligas cum illo, sed propter illum, illum per ista, et ipsum diligens super ista. Degeneras equidem in amorem meretricum, si plus amas dantis munera, quam amantis affectum. Donanti quidem injuriam facis, imo te meretricali turpitudine dehonestas, si recipis dona, et dilectionis vicissitudinem [Col. 0919D] non rependas. Ipsum ergo dilige propter se, et propter ipsum dona ipsius. Dilige te illi et illum tibi. Dilige ipsum, ut eo fruaris, ut in eo ponas affectiones tuas, et cum dilexeris ferventius, affectuosius diligaris. Hic amor sanctus est, nihil habens sordidum vel impurum; sed in Dei recordatione dulcissimus, omnes mundi supergrediens delicias, et quodammodo ex natura suae stabilitatis aeternus. Illud autem jugi memoria teneas, quod quanto differentius praeeminentior est essentia ejus fragilitate humana, tanto suavius, et incomparabiliter dulcius, et delectabilius diligit, atque diligitur, quam angelus, quam homo, vel aurum, seu argentum, seu lapis pretiosus, vel sanitas, vel libertas, [Col. 0920A] vel quaecunque alia, quibus corda hominum distrahuntur. Nec te ab eo minus diligi credas, si quibusdam animantibus terrae tecum pariter beneficium solis et lunae et caetera gratiae suae dona communicat. Nimirum quaecunque illis donata sunt, propter te donata non dubites; ut enim tibi serviant universa, ipsa de divina bonitate necessaria sibi dona receperunt, sine quibus esse aut servire non possunt. Nunquid ideo videtur circa te dilectio ipsius intensior, si tibi soli omnia contulisset? Nunquid beatior esses, si sola haereditares in mundo, et omnia quae in eo sunt sine ullo socialis vitae solatio possideres? Et si etiam de malorum hominum societate causaris, scias procul dubio quod sicut tibi et malis hominibus caetera serviunt; ita malorum [Col. 0920B] hominum vitam facit divina dispensatio in tuum militare profectum. Malorum siquidem societate hi qui boni sunt, in melius exercentur, docentur etiam jam affectare virtutes et alia dona Dei, quibus ipsi carent, et quae longe meliora sunt, quam omnia quae cum injustis hominibus possidentur. Denique cum videant malos ruere in interitum, de suae salutis exspectatione crescit eorum affectus in Deum, et de divinis muneribus, quorum cum impiis nulla est communio, sequitur devotior exhibitio gratiarum. Cum ergo omnia tibi cooperentur in bonum, ut mali tibi exercitio et boni solatio fiant, non reputes te minus diligi, quia singulariter te non amat. Quia tamen quadam [Col. 0920C] amoris singularitate te diligit, dum et bonos et malos in usum vitae utilitatis inflectit; cumque ipso jure et debito charitatis velis tecum omnes alios aeternae beatitudinis esse participes, tua bona voluntas bonum alienum tibi proprium facit, et Spiritus sancti communicatione beatitudini omnium beatitudo accrescit. Fit igitur amor ex ipsa communione singularis, dum nihil ex plurium participatione diminuitur, et diffusus in omnes totus in singulis reperitur. Te itaque singulariter diligit, qui nihil sine te diligens alia propter te diligit. Licet enim amor diffundatur in plures, tamen est in singulis totus, ut omnes unice diligens ab omnibus unice diligatur. Propterea hic est amor unicus non privatus, solus non solitarius, communis non [Col. 0920D] divisus, nec usu deficiens, nec tempore aut participatione decrescens. Repone igitur in thesauro memoriae, ac recole incessanter quae tibi a Deo donata sunt, ut nec de non acceptis praesumas, nec super acceptis ejus beneficiis in gratiarum actione lentescas.



CAP. XXII. Quanto sit dulcior amor, quo nos diligit Deus, amore quo eum diligimus.

Quanto praeeminentior est humanitate divinitas, tantum amor Christi quem habet ad nos, amore illo quem habemus ad illum vel ad proximum, dulcior est, firmior atque profundior, violentior, penetrabilior, interior, compassibilior, ferventior [Col. 0921A] atque suavior. Omnes maternos affectus, omnes fratrum conjugum consensus illa quam habet ad nos inaestimabili charitate transcendit. Ipse paternae gratiam lenitatis exprimens in se ipso, fidelem ad animam loquitur dicens: Amodo voca me: Pater meus es tu, et dux virginitatis meae tu es Deus [25 1Kb] . Et illud: Patrem vocabis me, et post me ingredi non cessabis [26 1Kb] . Ipse materna nos benignitate praeveniens: Quemadmodum, inquit, mater consolatur filios suos, ita et ego consolabor vos [27 1Kb] . Et rursum: Nunquid potest mater infantem suum oblivisci, ut non misereatur filio uteri sui? et si mater oblita fuerit, ego autem non obliviscar tui [28 1Kb] . Ipse in se modum fraternae dilectionis assumens animae fideli sic loquitur: Hortus, ait, conclusus soror mea [29 1Kb] . Et iterum: [Col. 0921B] Vulnerasti cor meum, soror mea sponsa [30 1Kb] . Amicus est, dum fideli animae dicit: Pulchra es, amica mea [31 1Kb] . Et ipsa de illo: Talis est, inquit, dilectus meus, et ipse est amicus meus [32 1Kb] . Sponsus est, cum de illo dicitur: Gaudebit sponsus super sponsam, et gaudebit super te Deus tuus [33 1Kb] . Hoc ergo sentiamus in nobis quod et in Christo Jesu, qui extendens manus in discipulos suos vocat eos fratres, et quod amplius est, patrem et matrem atque sororem [34 1Kb] , omnem scilicet, qui sancte, qui humiliter, qui caste, qui socialiter ejus aut proximi fecerit voluntatem.



CAP. XXIII. Inculcatio beneficiorum Dei ad majorem dilectionis affectum.

[Col. 0921C] Si recenseas diligenter effusam et indefessam circa te magnificentiam et munificentiam gratiae Dei, licet ipse sit generalis omnium dispensator, videbis tamen eam circa commoditates tuas quasi totum et singulariter occupatum. Quocunque te vertas, tibi sollicitus et diligens provisor assistit. In intentionibus, in meditationibus, in verbis, in consiliis, in operibus, in adversis, in prosperis, foris et intus ejus gratia te subsequitur et praecedit. Tibi exhibet in omni tribulatione remedium. Sanat infirmam, reducit erroneam, corripit delinquentem, consolatur afflictam, erigit elapsam, tristem laetificat, nec diu vacillare sustinet deficientem. Illud, anima, tibi tanquam animae meae consulo. Sicut alias me recolo monuisse, ut primitias [Col. 0921D] tuae creationis attendens jugi scrutinio et sollicita meditatione revolvas; quod speciosam te fecit, quod multiplices gratiae dotes adjecit, quod cum postea per te foeda et foetida facta esses, ipse misericors gratuita benignitate sua tuae aversioni compatiens, sic te non existentem dilexit, ut conderet, ita te conditam sed perditam gratia sua reparavit. Loquitur in Jeremia fons misericordiae Dominus: Vulgo dicitur: Mulier si dormierit cum adultero viro, nunquid revertetur ad virum suum? Tu autem fornicata es cum amatoribus multis, revertere ad me, et ego suscipiam te, dicit Dominus [35 1Kb] . [Col. 0922A] Qui te integram et illibatam creaverat, tibi multiplicis gratiae dona sponsalitia liberalitate contulerat. Tu vero amatoribus alienis adhaerens, dedisti sponso tuo libellum repudii, tuam integritatem exposuisti corruptoribus, et illicitos amplexus affectans divaricabas pedes tuos spiritibus immundis. Tandem super omnes meretrices tibi facta est frons, noluisti erubescere, sed animo infrenato ad illicita ruens te ipsam devolvebas in abyssum damnationis aeternae; ipse vero tam excelsus, tam admirabilis, tam praepotens, tam insignis post lapsum adeo damnabiliter oculo misericordiae te respexit; ipse ut te de luto foeditatis erigeret, de suae gloriae majestate descendit; et ut tuae corruptionis ignominiam aboleret, pro te dira et ignominiosa sustinuit; [Col. 0922B] et ut multa paucis includam, ut te liberaret a morte, damnatissimae morti se obtulit; nec expressius, nec fidelius, nec dulcius, nec benignius exhibere potuit quanto te diligeret charitatis affectu. Nunc etiam tuae praevaricationis oblitus refundit tibi gratiam quam amiseras, redintegrat amorem quem corruperas, nec sua beneficia tibi, nec tuos excessus improperat; imo si humiliter et fideliter adhaerere digneris, accumulabit gratiam super gratiam, ut pulchrior quam unquam fueris, et purior fias, et quanta sit circa te dilectio ejus ex tui lapsus reparatione cognoscis. Scis quam fructuosum sit eum diligere, qui tam ineffabiliter bonus et incomparabiliter mansuetus est, quod [Col. 0922C] nunquam fortasse scires, nisi tanti periculi experientia didicisses, sciens te ex infirmitate fortem, ex casu stabilem, cautam ex periculo, ex infelicitate felicem. Quocirca insto adhuc et iterum tibi usque ad nauseam replicabo, ut assidue cogites, quanta tulerit tantus pro te tantilla et tam perdita, sanguinem et mortem suam ponens pretium tuum, cum sit sanguis ejus impretiabilis, et mors ejus aestimationis non recipiat modum. Illud super omnia te cavere oportet, ut non arroganter de ipsius liberalitate effusa praesumas, sed continue recolas, qualiter te in lupanaribus opprobrio prostitutam ab immunditiis sanguine suo lavit, amavit, integritati restituit. Amor enim ipsius violata integritate restituere, non violare integra consuevit. Licet [Col. 0922D] autem faciem ejus non videas, ipsum tamen tibi semper esse praesentem non dubites. Vide ergo ne aliqua indecentia tui oculos praesentis offendas; et scias indubitanter, quod qui te dilexit turpem, plenius diliget speciosam. Induere ergo, quaeso, veste innocentiae, orna te quasi veste polymita varietate virtutum, et qui de fidei annulo subarrhavit, in te odorare laetetur aromata gratiarum. Dilige, quaeso te, tota Dominum tuum et sponsum tuum, vitam tuam, solatium tuum, consilium, auxilium ac refugium tuum. Denique dilige illum qui tibi est quidquid optabile aut amabile esse [Col. 0923A] potest. Dilige eum caste, devote et sancte, non verbo, nec lingua, sed opere et veritate. Quaere in amore tuo, non quae tua sunt; sed quae Jesu Christi [36 1Kb] . Sic enim diligere nos Propheta docebat, cum diceret: Confitemini Domino quoniam bonus, quoniam in saeculum misericordia ejus [37 1Kb] . De illo autem, qui quaerit quae sua sunt, scriptum est: Confitebitur tibi cum benefeceris ei [38 1Kb] . Sic ergo te totam jactes in eum, sic amando tota transeas in amatum, ut tui oblita, factaque apud te tanquam vas perditum, vivas in ipso et a te ipsa deficias, ut possis dicere cum Propheta: Defecit cor meum et caro mea, Deus cordis mei, et pars mea Deus in aeternum [39 1Kb] . Domine Deus meus, tibi dixit cor meum: Exquisivit te facies mea [40 1Kb] ; sed quando fiet hoc [Col. 0923B] Deus? Quando venies, anima mea, et apparebis ante faciem Dei? Quando sinistra in dextram convertetur; quando te sponsus exhibebit non habentem maculam, neque rugam [41 1Kb] ; cum fluminis impetus laetificabit civitatem Dei; cum templum sanctum, quod tu es, ornabitur coronis aureis; cum majestate replebitur omnis terra; cum tibi exsultanti in conspectu Dei, et delectanti in laetitia ministrabit, transiens, dico, ab illa specie corporali, quam apostolis suis exhibuit ad illam gloriam, ad speciem in qua est coaequalis, et aeternus, et omnipotens Deo Patri. Te itaque in spe et exspectatione futurorum jugiter exerceas, votis ac desideriis, ac de perceptione praesentium semper [Col. 0923C] sit apud te gratiarum actio, et vox laudis.



CAP. XXIV. Adhuc replicantur beneficia Dei, ut anima sit inde humilior.

Usquequo dormies, anima mea, usquequo dormitabis, ut vel brevis hora otiosa subrepat, in qua non habeas memoriam Filii Dei pro tua misericordia crucifixi? Unicuique molestissimum videretur, si compari suo magnum impendisset obsequium, et ipsum super beneficii exhibitione inveniret ingratum. Quid ergo faciet Dominus majestatis, si nos, qui cinis et pulvis sumus [42 1Kb] , tantae misericordiae ingratos invenerit? Quemadmodum pater miseretur filiorum, misertus est nostri. Si enim aliquem indurat, judicat et condemnat, non ab eo est, sed a nobis; licet enim cui vult misereatur et quem vult [Col. 0923D] induret, ipse tamen, cui proprium est misereri semper et parcere, et suas misericordias coronat in nobis, et malitias nostras punit. Ipse nimirum Pater misericordiarum per prophetam loquitur, dicens: Nunquid voluntatis meae est mors impii, dicit Dominus, et non magis ut convertatur et vivat [43 1Kb] ? Recole quod Deus Dei unigenitus pro salute tua inclinavit coelos et descendit [44 1Kb] ; et ut te de luto faecis erigeret quodam artificio ineffabili, manendo quod erat, usque ad vagitus infantiae, usque ad livores et vulnera passionis se a sua majestate deposuit. [Col. 0924A] Moyses quidem Aethiopissam duxit, sed in ea pellis nigredinem non mutavit [45 1Kb] . Te Filius Dei reperit multiplici peccatorum turpitudine denigratam, lacrymis suis et baptismo suo tandem et cruoris unda te lavit, et te sibi exhibuit gloriosam. Scis, nec ambigere potes, quantum sponso tuo sis inferior genere, specie, dignitate. Unde igitur tibi tantus et tam inaestimabilis honor, quod te Deus sibi in sponsam dignatus est eligere, per quem omnia facta sunt, qui habet potestatem vitae et mortis, rex coeli et terrae, splendor et imago substantiae Patris [46 1Kb] , in quem desiderant angeli prospicere [47 1Kb] , cujus pulchritudinem sol et luna mirantur: creator et rector universitatis, angelorum et archangelorum desiderium, Deus gloriae et Dominus majestatis? [Col. 0924B] Unde hoc tibi, quod te recepit sociam gloriae, consortem regni, participem thalami, quem cum tetigeris casta es, cum cognoveris docta es, cum videris beata, et cum frui poteris es gloriosa vel etiam ad momentum? Stat angelus Domini, qui secet te mediam, si alienum amatorem receperis, si erga eum tepuerit amor tuus, si te in modico indevotam exhibueris, vel ingratam. Recole, quanta tibi fecerit Deus, attraxerit te ad thronum gratiae suae, te denuo ad thronum gloriae provecturus, quae non audebas de scabello pedum, aut de venia cogitare.



CAP. XXV. Quod mandatum de dilectione frequenter inculcatur, nec cordibus nostris profundius infigitur.
[Col. 0924C]

Quam affectuose, quam sincere, quam suaviter, quam dulciter Deum diligere tenearis, Dominus per Moysen docet, dicens: Diliges Dominum Deum tuum ex toto corde tuo, et ex tota anima tua, et ex tota mente tua [48 1Kb] , hoc Dei praeceptum exactissimam observantiae necessitatem sibi habet implicitam. Potest equidem aliquis excusare, quod vigilare, jejunare aut laborare idoneus non sit, sed nullus excusare se potest, quod amare non possit. De virginitate datur consilium, non praeceptum. Qui potest, inquit Dominus, capere capiat [49 1Kb] . Et Apostolus: De virginibus quidem praeceptum non habeo, consilium autem do [50 1Kb] . Charitas autem a Deo praecipitur, ipsiusque praeceptum fortiter et obnixe, et sub interminatione [Col. 0924D] poenali, cordibus humanis indicitur. Mandavit equidem hoc mandatum Dominus custodiri nimis; et ut ipsum cordibus nostris altius quam clavum infigeret, velut crebros ictus, saepius inculcavit prius ut diligeremus ex toto corde, postea subjungit quod ex tota anima, demum adjecit quod ex tota virtute nostra. Vide quia clavus aut stimulus est hoc praeceptum. Nam sicut Salomon dicit: Verba sapientiae stimuli sunt, et quasi clavi in altum defixi [51 1Kb] . Nonne plusquam stimulus est, aut clavus sermo Dei vivus, et efficax, et penetrabilior [Col. 0925A] omni gladio ancipiti [52 1Kb] ? Sane duritia cordis nostri hanc exigebat inculcationis instantiam, ut hoc praeceptum ad nostrorum cordium interiora transiret; sicut duro stipiti clavus crebra percussione infigitur, donec interius adigatur. Expediebat etiam nobis, quorum corda mundanus amor infecerat, et interius animae latebras obtinebat, ut ejiceretur foras exsulans a corde nostro, ut in Deo maneret, et Deus in eo. Si quis totum cor suum habere confidat, cum Propheta de corde suo conqueratur, et dicat: Multiplicasti super capillos capitis mei, et cor meum dereliquit me [53 1Kb] . Et iterum sui cordis recuperationi congratulans: Invenit, inquit, servus tuus cor suum, ut oraret te oratione hac [54 1Kb] . Saepe in libro experientiae legimus quomodo a corde nostro [Col. 0925B] relinquimur; nunc est nobiscum, nunc alibi, nunc avolat, nunc recurrit, et in sola lubricitate manens in nulla unquam sui soliditate subsistit. Quomodo igitur diligam toto corde, qui a toto corde meo excidi? Aut quomodo cor meum habere valeo totum, nisi Deus ipsum fecerit meum? nihil equidem de corde meo habiturus sum, nisi Deus ipsum fecerit meum. Porro, si omnes affectus et intentiones ac motus mei cordis, Deo adjuvante, in ipsum dirigerem, fixumque in eo immobili devotione tenerem: insuper et medullas animae meae, ille coelestis ignis accenderet, de quo propheta commemorat: Ignem misit Dominus in ossibus meis et erudivit me [55 1Kb] , liberum forsitan esset mihi toto corde diligere. Nunc [Col. 0925C] autem imperfectum meum videant oculi tui, Deus, ut, si quantum debemus non datur nobis diligere, saltem quantum possumus diligamus. Si recolamus beneficia Dei, non ea tantum in quibus per carnis dispensationem visitavit nos Oriens ex alto [56 1Kb] , sed quotidiana et fere continua, quibus nos in angustia et afflictione spiritus constitutos Pater misericordiarum assidue consolatur. Quis ei unum pro mille respondere aut rependere possit, qui tot miserationibus tot miserationes inculcans et ingerens, et in omnibus nobiscum magna faciens, tam crebris munificentiis obruit et confundit? Ut ergo cor nostrum totum in gratiam suae dilectionis alliciat, ut ab amore mundi nos prorsus avellat, cum amicus mundi sit inimicus ipsius, et hoc doceat nos sacra [Col. 0925D] eruditio, cor nostrum ad amorem suum paterna lenitate invitat. Quod enim praecipimur Deum diligere ex toto corde nostro, et ex tota anima, et ex tota mente, perinde est ac si nos instruat Deus diligere se dulciter, prudenter et fortiter.



CAP. XXVI. Dulciter diligitur Deus ex recordatione passionis.

Et quid dulcius quam jugis recordatio dispensationis illius per quem apparuit benignitas et humanitas Salvatoris nostri Dei? Super omnia, Christe Jesu, passio tua nobis te amabilem facit, ipsa propitiata est omnibus iniquitatibus nostris; effuso [Col. 0926A] enim sanguine sine culpa omnium culparum chirographa sunt deleta. Gratia tuae cruci Jesu. Ipsa enim omnes cruciatus nostros evacuat: gratia clavis, qui nobis aperuerunt viscera misericordiae Dei nostri, in quibus visitavit nos Oriens ex alto [57 1Kb] . O quam horrenda et insanabilis est plaga praevaricationis nostrae, pro qua Dei Filium oportebat tot dura opprobria, tot et tam dira vulnera sustinere? Clamabat sanguis Abel ultionem de terra [58 1Kb] : clamabat sanguis Naboth [59 1Kb] , clamabat sanguis omnium justorum, qui effusus fuerat super terram dicentium: Vindica, Domine, sanguinem nostrum, qui effusus est super terram [60 1Kb] . Solus sanguis Christi clamabat reconciliationem et redemptionem populi sui; clamabat mors ejus defunctis ad vitam, peccatoribus [Col. 0926B] ad indulgentiam, ad liberationem captivis, perditis ad salutem. Ipse jugiter interpellat ad Patrem, ut pretium sui sanguinis et merces obedientiae, quam Patri exhibuit, pro peccatoribus in redemptionem poenitentium convertantur. Teste quidem Apostolo: Deus Filium suum nobis propi tiatorem constituit per fidem in sanguine suo [61 1Kb] . Apostolus clausulam hanc, per fidem, circumspectissime posuit. Si enim fidem et fiduciam tuam jactes in livores et vulnera crucifixi, et in tuae salutis usum convertis memoriam Dominicae Passionis, erit sanguis ipsius pretium tuae redemptionis. Mors ejus tibi convertetur ad vitam, suus dolor in gaudium tuum, suae angustiae in tuas delicias, in [Col. 0926C] tuum honorem sua opprobria, et ut multiplicato fenore gratiae obtineas salutem, quam operatus est in medio terrae, tibi cedet in jucunditates aeternas ipsius supplicium temporale. O fons misericordiae Jesu, quem ad te diligendum non moveat, quod inter opprobria exprobrationum, inter mortis angustias tuarum miseriarum oblitus, sed memor tuarum misericordiarum, tam pie, tam opportune ad Patrem pro tuis crucifixoribus interpellas? Nam in extensione et transfixione corporis tui, cum jam figurativum medium everteretur in ipsa hora incensi, cum jam virtus holocausti coelos aperiret, concuteret terram, et inferos spoliaret, et tu summus pontifex introire cum sanguine in Sancta sanctorum [62 1Kb] exaudiendus pro tua reverentia, clamas: [Col. 0926D] Pater, ignosce illis, quia nesciunt quid faciunt [63 1Kb] . Quam dulcis erit diligentibus se, qui odientes etiam et occidentes se tanta et tam indebita, tam gratuita et stupenda benignitate praevenit!



CAP. XXVII. Quid sit diligere sapienter.

Quia amor tamen cordis totus est in affectu, ne sit nimium praeceps, expedit ut sapientia et discretione regatur. Praecipimur ergo Deum tota anima, id est sapienter diligere. Anima enim sedes est sapientiae. Diligebat Petrus Dominum dulciter quidem, sed non prudenter, quia carnaliter; amor enim cordis ad carnalis affectus proprietates accedit. [Col. 0927A] Ideoque ipsum mori prohibebat, quoniam non sapienter sed dulciter, non discrete sed temere diligebat. Quia etiam discipuli dulciter quidem, sed imprudenter amabant, dictum est eis: Si diligeretis me, gauderetis utique, quia vado ad Patrem, quia Pater major me est [64 1Kb] . Ac si diceret: Si diligeretis me prudenter, desiderabilis esset vobis ascensus meus ad Patrem, qui naturam humanitatis vestrae mecum defero in Patris gloria collocandam.



CAP. XXVIII. Quid sit Deum amare fortiter.

Tertius amor zelo fidei et quodam affectionis fervore firmatur, et homini mentem suam ad Deum diligendum tota interiori virtute consolidat, atque ad dura et dira toleranda pro Christo se in desiderio [Col. 0927B] coelestium et temporalium contemptu constanter fortiterque conquadrat. Quia vero non diligebat Petrus ita prudenter, ut decebat, licet affectuose diligeret, increpatus est a Domino, vocatus est Satanas, eo quod adversaretur omnium redemptioni, quam Christus in sui passione corporis disponebat [65 1Kb] . In quo etiam patet eum tunc diligere imprudenter, cum sola carnis affectione inductus propriam salutem et Christi gloriam retardaret. Sed nec dulciter, nec prudenter, nec fortiter diligebat, ubi negabat ad vocem ancillae, qui se nunquam negaturum etiam pro periculo mortis evitandae promiserat [66 1Kb] . Porro, ut triplex hic amor purgaretur, et firmaretur in Petro, ter, sicut credimus, est interrogatus a Christo, Petre, amas me? ut qui in [Col. 0927C] hoc triplici amore inventus fuerat minus habens, imperfectum suum triplici confessione redimeret, et suppleret. Sic ministerio dispensationis amandus est dulciter, et ne de redemptionis nostrae beneficio nimio praesumamus, aut in aliquo diffidamus, diligendus est prudenter. Habita vero consideratione ad potentiam et gloriam resurrectionis, per quam fortiter de potestate tenebrarum nos eripuit, nobisque gloriae portas aperuit, amandus est fortiter et constanter.



CAP. XXIX. Quod, sicut diligendus est Deus in beneficiis suis dulciter, sic in suis promissis prudenter.

Denique cum ex toto corde diligendus sit Deus in beneficiis suis, sicut in superiori tractatu perstrinximus; sic eum tota anima in suis promissis [Col. 0927D] amare tenemur. Ille quidem, qui Veritas est, qui salvare nos vult, et scit, et potest, promittit nobis requiem a labore, securitatem a timore, gaudium a moerore, resurrectionem a morte, vitam aeternam a transitu hujus vitae, promittit regnum coelorum, refectionem in mensa Patris, promittit quod nec oculus vidit, nec auris audivit, nec in cor hominis ascendit, quae praeparavit diligentibus se [67 1Kb] . Promittit insuper et se ipsum, sicut promisit ad Abraham patrem nostrum daturum se nobis [68 1Kb] . In omnibus promissionibus suis excitat desiderium nostrum, ut [Col. 0928A] ad ipsius promissiones, quae omne desiderium superant, tota animae possibilitate curramus. Licet sine modo debeat esse ad hoc hominis desiderium, tamen ex defectu hominis in se recipit modum. Quod desiderium circa Dei promissiones modum excedat non habet hic excessus excessum. Et haec est impatientia commendabilis, dum spes quae differtur, affligit animam [69 1Kb] , et amor ex desiderio juge recipit incrementum. David dilationem hanc impatientissime ferens: Quemadmodum, inquit, desiderat cervus ad fontes aquarum, ita desiderat anima mea ad te, Deus [70 1Kb] . Apostolus etiam patientiae impatiens: Coarctor, inquit, e duobus, desiderium habens dissolvi et esse cum Christo, multo enim melius: permanere autem in carne necessarium propter vos [71 1Kb] . [Col. 0928B] Sponsa etiam desiderio sponsi ardenter et impatienter exaestuans, atque coelestium virtutum sanctorumque precibus suos commendans affectus: Adjuro vos, inquit, filiae Jerusalem, si inveneritis dilectum, nuntiate ei quia amore langueo [72 1Kb] . Et notandum quod amor, qui procedit ex desiderio promissorum, prius est animae. Nam in sanctorum desideriis de affectione animae frequenter exponitur ut est illud: Concupiscit, et deficit anima mea in atria Domini [73 1Kb] . Et iterum: Sitivit anima mea ad te, Deus [74 1Kb] . Et in alio propheta: Nomen tuum, Domine, et memoriale tuum in desiderio animae. Anima mea desideravit te in nocte, sed et spiritus meus in praecordiis meis [75 1Kb] .



CAP. XXX. Quod Deus in judiciis suis diligendus est fortiter.
[Col. 0928C]

Sicut autem ex beneficiis Dei procedit affectio qua Deum toto corde diligimus, ex promissionibus vero Dei desiderium surgit, quo mediante Deum tota anima affectamus, sic ex judiciis Dei causam et initium habet amor, quo Deum tota virtute totisque viribus, id est fortiter et constanter amamus. Est autem judicium Dei desiderabile, juxta illud: Aspice in me, Deus, et miserere mei, secundum judicium diligentium nomen tuum [76 1Kb] . Et est judicium terribile, de quo dicitur: Non intres in judicium cum servo tuo, Domine [77 1Kb] . Ex hoc horrendo judicio nemo Deum diligit ante se ipsum. Deus, inquam, justissimo suo judicio quibusdam hic miseretur, non miserebitur [Col. 0928D] in futuro. Quosdam autem flagellat tanquam iratus, ut ira et flagella ipsius afflictis in gloriam convertantur. Dimittit illos in desideria cordis eorum, ut eant in adinventionibus suis, ut iniquitatem iniquitati apponant. Et qui in sordibus sunt plus sordescant [78 1Kb] . De hac misericordia et ira hac Propheta loquitur dicens: Quis sapiens et custodiet haec, et intelliget misericordias Domini [79 1Kb] ? Et idem: Quis novit potestatem irae tuae, et prae timore tuo iram tuam dinumerare [80 1Kb] ? O quam magnificata sunt opera tua, Deus, nimis profundae factae sunt cogitationes tuae. [Col. 0929A] Vir insipiens non cognoscet et stultus non intelliget haec [81 1Kb] . Propterea prosperitas stultorum perdet eos [82 1Kb] . Quod si a Domino corrigantur, neque mundantur, nec emendantur; sed est mundatio eis suae destructionis occasio. Juxta illud: Destruxit eos ab emundatione [83 1Kb] . Isti inter flagella Dei murmurant et blasphemant, et poenis praesentibus poenas gehennales accumulant. Sancti vero, dum inter flagella, et flagella ipsius diligunt propter Deum, gratias etiam agunt Deo, de judiciis ejus se accusantes, et cum propheta dicentes: Omnia quae fecisti nobis, Domine, in vero judicio fecisti [84 1Kb] , quia peccavimus tibi; sed da gloriam nomini tuo [84* 1Kb] . Talibus convenit illud propheticum: Exsultaverunt filiae Judae propter judicia tua, Domine [85 1Kb] . Sunt qui non solum judicia Dei sustinent [Col. 0929B] patienter; sed ipsi se ipsos judicant, et manum adjuvant flagellantis, accusant se, testificantur contra se, se ipsos judicant, et propriae sunt exsecutores sententiae. Judicium Dei operatur patientiam in afflictis. Tribulatio enim patientiam operatur, patientia probationem, probatio spem; spes autem non confundit [86 1Kb] . Quomodo enim esset confusio, ubi est, quod omnem spem et fiduciam transcendit, aeternae scilicet gloriae certitudo? Sub hac exspectatione Propheta dicebat: Domine, in judiciis tuis supersperavi [87 1Kb] . Et idem: Judicia Domini vera, desiderabilia super aurum et lapidem pretiosum multum, et dulciora super mel et favum [88 1Kb] . Cur ergo timebo in die mala? Consultius est hic puniri, hic uri, hic nos [Col. 0929C] accusando et judicando torquere, quam incidere in manus Dei viventis [89 1Kb] , et in die tremenda damnationis aeternae supplicium a terribili et inexorabili Judice exspectare.



CAP. XXXI. Quod probatur charitas in obedientia mandatorum Dei.

Deus tota mente diligendus est in suis mandatis. Vult etiam Deus ut tota mens hominis se inclinet ad obediendum, ut omnes sensus et affectiones suas impendat observantiae mandatorum coelestium obedire. Siquidem Deo obedire, est voluntati ejus per omnia consentire, et sic obediendo vivere, quia vita est in voluntate ejus [90 1Kb] . Cum autem voluntas Dei exprimatur in mandatis ipsius, nec Deum quis potest diligere, nisi ejus diligat mandata. Est denique [Col. 0929D] probatio dilectionis ex mandatis Dei, si in eis meditemur, si secundum ea operemur, si in eorum exercitatione versemur. Quod insinuans Propheta: Meditabor, inquit, in mandatis tuis, quae dilexi [91 1Kb] , ecce sollicita meditatio. Et levavi manus meas ad mandata tua, quae dilexi [92 1Kb] ; ecce diligens operatio. Et exercebor in justificationibus tuis [93 1Kb] ; ecce justificans exercitatio. De meditatione scriptum est: Quod praecepit tibi Deus, hoc cogita semper [94 1Kb] . Cogitentur siquidem mandata Dei quam sancta, quam [Col. 0930A] honesta, quam dulcia, quam salubria, quam jucunda, quam fidelia et confirmata in saeculum saeculi [94* 1Kb] . In elevatione manuum sancta operatio designatur, cui justus libenter insistit. Certus est enim, quod meritis ejus aeterna retributio exuberantissime respondebit. Jugis vero exhortatio luctam sibi habet annexam laboremque continuum. Justus autem pugnat ut coronetur, recepturus ab eo requiem pro labore, qui fingit laborem in praecepto [95 1Kb] . Est itaque probatio charitatis, utrum vera sit, si homo mandata dilexerit, si ea meditatione, et operatione, et operum exhibitione servaverit, cui servire regnare est. Mandatorum siquidem obedientia nullius est meriti, nisi ex charitate procedat, quia enim annexae sunt obedientia et charitas, ideo qui non [Col. 0930B] diligit, nec mandata custodit. Audi enim quae Veritas dicit: Si quis diligit me, sermonem meum servabit [96 1Kb] . Et adjunxit: Qui non diligit me, sermonem meum non servat [97 1Kb] , manifeste insinuans, quod si quis diligit, obedit; si non obedit, non diligit. Vera sane obedientia est vera observantia mandatorum Dei; propterea semper obedientia inseparabiliter charitati adhaeret. Propter quod scriptum est: Qui offendit in uno, omnium reus est [98 1Kb] . Quod in uno mandatorum breviter exponi potest, ut de similibus censura similis habeatur. Huic mandato: Non occides [99 1Kb] ; ille qui diligit et non occidit, in dilectione obedit; qui vero non diligit, et non occidit, mandatum quidem ad litteram facit, sed non facit secundum mentem mandati, quia non diligit. Legem [Col. 0930C] enim facere non est verba legis exterius sequi, sed mentem et intentionem obedienter implere. Quia ergo non est sincera obedientia, quae ex vera dilectione non fit, non dicitur obedire, qui non diligit, licet non occidat, eo quod legem opere tantum, et non intentione pura custodiat. Charitas siquidem patiens est, benigna est [100 1Kb] , in quibus obedientia commendatur; non agit perperam, quia nihil contra conscientiam suam facit, non inflatur beneficiis Dei, non est ambitiosa, quia omnem respuit dominatum; non quaerit quae sua sunt, sed quae Christi vel sui proximi, imo etiam ablata non repetit; non irritatur, ad iracundiam subaudi; non cogitat malum, ut malum pro malo refundat; non gaudet super [Col. 0930D] iniquitate, subintellige alterius, ejus enim iniquitas nulla est; omnia suffert patienter, omnia credit, omnia sperat dicta vel promissa a Deo, omnia sustinet [1 1Kb] obediendo humiliter. Qui ergo ex charitate obedit, legem mandatorum Dei adimplet; quam sine charitate alias omnino implere non potest, ideo ipsa est finis legis, mandatorum impletio et terminus perfectae consummationis juxta illud: Omnis consummationis vidi finem, latum mandatum tuum nimis [2 1Kb] . Haec est testimonium conscientiae nostrae [3 1Kb] , [Col. 0931A] haec est gloria nobis eveniens a Spiritu veritatis. Spiritus enim veritatis perhibet testimonium spiritui nostro [4 1Kb] , quod filii Dei sumus regenerati in spem vitae per resurrectionem Jesu Christi ex mortuis; quam regenerationem Joannes evangelista insinuans dicit: Scimus quia qui natus est ex Deo non peccat [5 1Kb] , quia coelestis generatio, innovatio scilicet charitatis, eum servat, id est charitas, per quam praevidit Deus eum fieri conformem imaginis Filii sui. Nam etsi David proditioni adulterium homicidiumque adjecerit [6 1Kb] , licet septem daemonibus Magdalena laboraverit [7 1Kb] , licet Petrus culpam apostasiae incurrerit [8 1Kb] , non est tamen qui eos de manu Domini erueret. Charitas vitae innovatio est, per quam crucifigitur et exterminatur in nobis vetus [Col. 0931B] homo, terrenus, carnalis et animalis. Sic ambitiones et concupiscentiae, mala opera, prava desideria charitate omnia nova faciente evanescunt, nunc autem si qua nova creatura est, in ipsa vetera transferunt.



CAP. XXXII. Item de dilectione proximi, et progressu ejus.

Charitas nunquam otiosa est, semper in alterum se porrigit, vel in proximum, vel in Deum. Natura nimirum charitatis est et amare et velle amari; sicut non potest non ardere, sic non potest charitas non amare. Amor siquidem ignis est, et amare ardere est. Ignem, inquit Dominus, veni mittere in terram [9 1Kb] . Ignis semper ad exteriora se porrigit, et [Col. 0931C] incendens alia interius in se crescit. Sunt equidem homines amantes se, et suis servientes desideriis, hi mortui sunt viventes. Sicut scribit Apostolus [10 1Kb] de vidua, quae in deliciis vivens mortua est. Proprium amorem, seu primatum, Apostolus reprehendens: Erunt, inquit, homines se ipsos amantes [10 1Kb] , ita solliciti circa propriam curam, ut de proximi necessitate non curent. Dilectio sane sese transfundit in alium, quia esse solitaria dedignatur, et ideo vult communicari alii ne sit sola. Quia ergo illo summo et beatissimo dono, cum illud obtinuerimus, unusquisque pro sua capacitate fruetur; capaciores autem erunt omnes simul, quam singuli, si per se censeantur, procul dubio cumulatior erit illa felicitas. [Col. 0931D] Siquidem plene habere quis non potest, nisi habere possit in altero. Verum habere, vel suum facere bonum alterius non poterit, nisi bona alterius in eo dilexerit. Sed nec bonum in altero diliget, nisi alterum ipse amet. Congrue igitur secundo praecepto divinae legis auctoritas nos informat: Diliges, inquit, proximum tuum [11 1Kb] . Caeterum, quare Deus summa nostra beatitudo fructus est in se et in nobis, atque in proximo, ideo ipse ex toto diligendus est tibi, ut diligas eum ex toto corde tuo et ex tota anima tua, et ex omni virtute tua [11* 1Kb] . Propterea, [Col. 0932A] quia de felicitate proximi tantum gaudebis, quantum de propria, recte subjungitur: Diliges proximum tuum sicut te ipsum [12 1Kb] . Duo ergo nobis diligenda sunt ad fruendum, Deus et proximus, dissimiliter tamen. Deus, ut eo fruamur in se ipso et propter se ipsum; proximus, ut ipso fruamur in Deo et propter Deum. Proprie autem dicimur frui Deo, proximo vero improprie, licet Apostolus ad discipulum suum dicat: Ita, frater, te fruar in Domino [13 1Kb] . Cum autem scriptum sit: Deum nemo vidit unquam [14 1Kb] ; Deus autem, qui lucem habitat inaccessibilem [15 1Kb] nostris cordibus saepe aliquantulum suae lucis clementer infundit; cumque de illo scriptum sit: Domine, apud te est fons vitae, et in lumine tuo videbimus lumen [16 1Kb] ; ipse nihilominus [Col. 0932B] est flumen, cujus impetus laetificat civitatem Dei [17 1Kb] . Ipse per Isaiam dicit: Ecce ego declino in vos ut flumen pacis, et ut torrens inundans gloriae gentium [18 1Kb] . Et quae est haec civitas, quam fluminis impetus laetificat [19 1Kb] , et quae a voluptatis et gloriae torrente potatur, nisi eorum communio, quorum unum cor et animam unam facit Deus [20 1Kb] , in glutino charitatis. Diliges, inquit, proximum tuum sicut te ipsum [21 1Kb] ? Ac si dicat: Dilige consortem naturae tuae, qui tibi futurus est consors gloriae meae. Dilige te ipsum in altero, agnosce te in imagine mea, et propter me misericorditer age cum proximo tuo, ne tibi apud me misericordiae aditum intercludas. Quocirca Deus bonorum nostrorum non indigens, nobis delegavit [Col. 0932C] pro se fratres et proximos nostros, quibus quasi ejus vicariis beneficia impendamus, quae si egeret eidem exhibere vellemus. Quomodo quis Deo, qui nullo eget, et quem videre non potest, impendet misericordiam, si fratri qui indiget, et quem videt, compassionis affectum non exhibet? Prius equidem se diligebat homo propter se, et erat carnalis hic amor. Prius autem quod animale, deinde quod spirituale [21* 1Kb] . Ideo autem est hic carnalis amor, quia nemo carnem suam odio habuit [22 1Kb] . Porro ne de caetero hic amor latius evagaretur in malum, apponitur ei frenum temperantiae, et indicitur ei praeceptum, quatenus consortem naturae suae diligat, ut se ipsum. Quantum ergo voluerit homo se ipsum diligat, dummodo proximum in mensuram ejusdem dilectionis [Col. 0932D] admittat. Exigit autem amor proximi idem velle, idem nolle. Item Deum diligere, Deum petere, et in omnibus secundum Deum mutuis voluntatibus consentire.



CAP. XXXIII. Quando ratione proximi debeat omnium plena esse communio.

Est equidem in vera proximi charitate plena communio. Sive enim aliquid, quod deceat communicari, quis habeat, vel non habeat, tamen charitas illud habenti et non habenti communicat. [Col. 0933A] Quod enim habet, commune facit aliis, et amat in aliis, quod non habet. In adversis etiam specialiter habet locum voluntatum communio, per quam efficitur uterque unius necessitatis; ut cum unus patitur, et alius condoleat. Gratia siquidem Domini nostri Jesu Christi et charitas Dei et communicatio sancti Spiritus [22* 1Kb] istos mutuae communionis affectus operatur in nobis. Nec enim charitas sine communione est, nec sine communione Spiritus sanctus. Charitas autem diffunditur in cordibus electorum per Spiritum sanctum qui datus est eis [23 1Kb] .



CAP. XXXIV. Quod summa communio sit in S. Trinitate.

Summa quidem communio, aut potius unio in sancta Trinitate est, et ab ea quasi de fonte luminis [Col. 0933B] in homines beneficium communionis emanat. Nimirum non est Deus singularis, aut solitarius, quia trinus est unus; nec decebat solitarium esse, aut suae beatitudinis consortem non habere. Cum ergo Pater et Filius et Spiritus sanctus sint una vita, una essentia, eorum communis est vita, essentia, et natura. Est autem vita de vita, essentia de essentia, natura de natura, Filius a Patre, et Spiritus sanctus ab utroque. Filius vita est, qui dicit: Ego sum via, veritas et vita [24 1Kb] . Cumque ipse vita sit, in se vitam habet a Patre. Sicut, idem inquit, Pater habet vitam in semetipso, sic dedit et Filio vitam habere in semetipso. In sancta Trinitate tanta est communio, ut sapientia, potentia, aeternitas, et [Col. 0933C] omnia quae pertinent ad Trinitatis essentiam sint unum, nec illi unioni praejudicet distinctio personarum. Sic ergo quidquid Filius habet a Patre, totum hoc habet cum Patre. Splendor enim est gloriae, et figura substantiae Dei [25 1Kb] , et imago ipsius. Sicut autem Filius vita est a Patre, sic Spiritus sanctus vita est ab utroque, ipse eorum amor, amborum nexus et aeterna communio. Pro hac ineffabili communione per quam Pater et Filius et Spiritus sanctus, sunt eadem vita, eademque essentia, dicit Filius ad Patrem: Pater mea omnia tua sunt, et tua omnia mea sunt [26 1Kb] . Item Joannes: Pater diligit Filium, et omnia dedit in manum ejus [27 1Kb] . Rursum Veritas dicit: Pater diligit Filium, et omnia demonstrat ei quae ipse facit [28 1Kb] .



CAP. XXXV. Quod sancta communio a Deo emanet in angelos et homines.
[Col. 0933D]

De hac ineffabili unione, de qua Filius dicit: Ego et Pater unum sumus [29 1Kb] , emanavit quaedam communio amoris in angelos, in qua per Filium et Spiritum sanctum firmati sunt, sicut scriptum est: Verbo Domini coeli firmati sunt, et spiritu oris ejus omnis virtus eorum [30 1Kb] . Propterea in eis est idem velle, idem nolle; ideo amantur singuli a singulis, et a singulis universi; ad instar communionis angelicae diffusa est Dei charitas in hominum cordibus [Col. 0934A] per Spiritum sanctum [31 1Kb] . Sic enim Dominus per Joelem quandoque promisit: Effundam, inquit, de spiritu meo super omnem carnem [32 1Kb] . Hujus Spiritus communicatio procedit in hominum corda, ut quae propria sunt unius, fiant aliis ex charitate communia. Quod B. Petrus insinuans ait: Unusquisque sicut accepistis gratiam ad alterutrum administrantes [33 1Kb] ; si quis loquitur, sicut sermones Dei; si quis ministrat sicut ex virtute, quam administrat Deus, ut in omnibus honorificetur Deus. Ab hoc ineffabili fonte summae et individuae Trinitatis derivationem accepit ista communio, et in unitate Spiritus, fidei, et baptismi Ecclesia primitiva fundata est, sicut Apostolus breviter tangens: Unus, inquit, Spiritus, una fides, una anima, unum baptisma [34 1Kb] . [Col. 0934B] In hac autem communicatione Spiritus, fidei et baptismi erat multitudinis credentium cor unum et anima una. Ecce intima unio cordium et identitas voluntatum; nec qaisquam eorum quae possidebat aliquid suum esse dicebat, sed erant eis omnia communia; dividebatur autem singulis prout unicuique opus erat [35 1Kb] . Sed quid sibi volunt, ista communio et ista distributio? Nam distributio rem distributam ei cui datur appropriat; communio vero, habere aliquid proprium detestatur. Porro charitas vitium proprietatis abhorrens, quae distribuuntur non vult esse propria, sed ut in communionem transeant distributa. Testimonio siquidem Apostoli: Divisiones gratiarum sunt, et divisiones ministrationum [Col. 0934C] sunt, et divisiones operationum sunt. Unicuique datur manifestatio Spiritus ad utilitatem [36 1Kb] ; unusquisque proprium donum habet ex Deo, alius quidem sic, alius vero sic [37 1Kb] . Facit autem charitas, ut quod unusquisque proprium accepit, non sibi, sed Deo, sed proximo acceperit, ut non suam, sed Dei gloriam, non suam, sed utilitatem proximi ex Dei munere quaerat. Charitas enim non quaerit quae sua sunt [38 1Kb] , sed quae Jesu Christi, aut in Jesu Christo proximi sui. Vides oculo fidei, quod in illa sacratissima Trinitate una est virtus, una est essentia, quae tribus personis communis est. Persona enim a persona propria notatione discernitur, et beneficium communionis, aut potius unionis impendit, quod solus Pater est Pater, vel solus Filius. [Col. 0934D] Filius est enim Pater non sibi, sed Filio, cui de sua substantia genito dedit vitam habere in semetipso. Facit ergo charitas, ut omnia sint inter proximos communia, et tamen singulis propter proprias necessitates propria sunt conferenda subsidia. Quod enim unusquisque sic recipit, a communionis beneficio non recedit. Habent enim et sibi alii quod habent, imo alii minus, amplius sibi. Intelligant ergo homines, quidquid recipiunt ex dono gratiae coelestis, non suum sed omnium esse. Timeant sibi obesse, quod eis a Deo inditum est, nisi faciant in [Col. 0935A] commune prodesse. Eis enim gratia obest, si aliis per eos non prodest. Quod si communicant gratiam, transferunt eam in Dei gloriam. Propterea quicunque communicat donum Dei, ei dabitur et abundabit. Et is vere habet id quod habet, ei vero qui sic non habet, et id quod videtur habere, auferetur ab eo. Gratia siquidem Dei homini data est in creditum, et in causam mutui transit; accipientem enim obligat Deo et proximo, Deo ad exhibendam gloriam, proximo ad gratiam communicandam. Hic est justus, qui miseretur et commodat [39 1Kb] . Homo vero delinquit, si contra pactum dati et accepti, seu crediti et mutui venire praesumat. Scriptum est enim: Mutuabitur peccator et non solvet [40 1Kb] .



CAP. XXXVI. Quod non est communio bonorum ad malos.
[Col. 0935B]

Huic fonti, huic sanctae communioni non communicat alienus. Avarus enim aut cupidus, seu quisquis est fidei Christianae contrarius, divisus est. Qui autem dona Dei communicat, indivisos ad proximum conservat affectus; iste ut columba et turtur, Abraham ex praecepto Domini dividente vaccam et capram, atque arietem, et ponente utrasque partes altrinsecus nullam recipit sectionem [41 1Kb] . Sit ergo proximi ad proximum individua communionis affectio, sic tamen ut nunquam sit ibi assensus in malo. Sic diligatur proximus, ne laudetur in desideriis animae suae [42 1Kb] . Quicunque peccatorem in hoc diligit, proximum bene odit. Nam, sicut praediximus, non est proximi vera dilectio, si non fundetur et [Col. 0935C] firmetur in Christo. Christus equidem ipse est communionis nostrae vinculum, firmans inter nos Spiritus unitatem in vinculo pacis [43 1Kb] . Et qui, juxta verbum Job [44 1Kb] , facit pacem in sublimibus suis ipse est pax nostra, quae fecit utraque unum [45 1Kb] . Consilio itaque B. Petri [46 1Kb] mutuam in nobismetipsis charitatem studeamus habere, quam sincera benevolentia foveat, quam simulatio non adumbret, nec suspicio interrumpat. Hanc hominum cordibus Christus imprimit et exemplo confirmat. Hoc est, inquit, praeceptum meum, ut diligatis invicem, sicut dilexi vos [47 1Kb] .



CAP. XXXVII. Quod ex mutuo membrorum nostrorum obsequio in amorem proximi erudimur.

Illud etiam in proximi dilectione notetur attentius, [Col. 0935D] quod ipsa natura corporis nostri ad mutuae charitatis observantiam nos informat. Multi enim unum corpus sumus, alter vero alterius membra [48 1Kb] . Unus autem Spiritus universa membra vivificat, eorumque compages mutuis obsequelis et alterna compassione conciliat. Oculus non solummodo sibi videt, sed dirigit gressus pedum. Os non solum sibi comedit, nec stomachus sibi soli digerit; sed utrumque communi utilitati membrorum deseruit. Lingua, si quod membrum laeditur, molestiam illius compassionem suam faciens, laedentem redarguit, dicens: Quid me laedis? Cor de communi utilitate sollicitum [Col. 0936A] consilia membris omnibus profutura disponit. Manus quae nec famulari quandoque membris abjectioribus erubescunt, se in usum publicae utilitatis exercent. Quod si manus una casu aliquo forte laedat alteram, illa quae laesa est, non repercutit, nec se erigit in vindictam. Manus autem, quae laedit, quasi se ipsam accusans remedia meliora, quae potest, laesae sorori apponit, et ex humilitate, ex sollicitudine sua sibi indulgeri postulat, et omnem suspicionem malitiae studio sollicitae compassionis eliminat. Si manus oculorum obsequio vibratum in aliud membrum senserit gladium imminentem, ipsa suum minime discrimen attendens, plus alii quam sibi timens gladium excipit: et, ut alii parcatur, ipsa non sibi parcit. Sit ergo in nobis lex illa communionis, [Col. 0936B] quae in membris nostris scripta est, ut unus Spiritus nos omnes quasi unum corpus vivificet, ut per veram cordium unionem maneamus in Deo, et Deus in nobis, quatenus omne corpus per nexus et juncturas membrorum et compagines crescat in mensuram aetatis plenitudinis Christi.



CAP. XXXVIII. Quod ex praecepto Dei tenemur diligere inimicos.

Inter proximos diligere praecipimur inimicum, et praecedentibus adversari videtur: Habere odio inimicum [49 1Kb] ; quod mirabili artificio charitatis dispensatio divina decrevit; ut scilicet, voluntas hominis, quae prompta est in odium inimici, mandatae dilectionis imperio refrenetur, et quae nimis erat praeceps ad diligendum amicum, censura divinae legis, [Col. 0936C] quae inimico indicit odium, temperetur. De virginitate, de eleemosyna, de humilitate, de possessione dimittenda et danda pauperibus, de visitandis infirmis, et de aliis operibus misericordiae consilium habemus a Domino, et de his, licet indictam quandoque necessitatem non habeant, retributionem exspectamus aeternam. Verumtamen de inimici dilectione certo et expresso sententiae decreto Dominus in Evangelio nos astringit, ita quod si quis inimicum non diligit, divinae legis praevaricator existit. Diligite, inquit, inimicos vestros, et benefacite his qui oderunt vos, et orate pro persequentibus et calumniantibus vos, et modum mercedis adjungens: Ut sitis, inquit, filii Patri vestri qui in coelis est [50 1Kb] . Summa [Col. 0936D] bonitas Deus est, in cujus amore vim tuae voluntati facere te oportet, ut sicut solem suum facit oriri super bonos et malos [51 1Kb] ; ita eodem oculo gratiae amicum et inimicum pro Christo respicias. Si amicum diligis, quia te amat, lex amicitiae hoc exigit; si amicum pro Christo amas, hoc accedit ad meritum. Sed tanto differentius et eminentius mereris gratiam Dei, si tuae pro Christo imperans voluntati, inimicum diligis propter Deum. Audi quid Veritas in Evangelio dicat: Si diligitis eos qui diligunt vos, quam mercedem habebitis? Nonne et publicani hoc faciunt [52 1Kb] ; sed et ursae et leones et lamiae circa suorum [Col. 0937A] dilectionem naturae inserviunt [53 1Kb] . At si Christi discipulus es aut professor, malefacientibus benefacere, et maledicentibus benedicere, et orare pro persequentibus te oportet. Exigit enim ordo coelestis justitiae et divinae regula aequitatis, ut qui jam illuminati sunt a sole justitiae, orent, ut eorum illuminentur adversarii, et qui tenebrae sunt, fiant lux in Domino, juxta orationem Prophetae dicentis: Quoniam tu illuminas lucernam meam, Domine, illumina tenebras meas [54 1Kb] . Paulus dicit: Nemini malum pro malo reddentes [55 1Kb] , nec maledictum pro maledicto [56 1Kb] . Christus, teste B. Petro, pro nobis passus nobis reliquit exemplum ut sequamur vestigia ejus [57 1Kb] . Ipse pro suis crucifixoribus exoravit: Pater, inquit, ignosce illis, quia nesciunt quid faciunt [58 1Kb] . Haec vestigia [Col. 0937B] secuti sunt Jacobus et Stephanus [59 1Kb] , quam plures etiam alii, qui inter angustias mortis occisores suos totis praecordiis animae sibi astrinxerunt amplexibus intimae charitatis [60 1Kb] . Ille siquidem quem tuum reputas inimicum, sibi et non tibi inimicus est. Sibi obest, et non tibi; nocere hunc aestimas, et ipse ad innocentiam te promovet. Scriptum est enim [61 1Kb] : Abel non esse potest quem Cain malitia non exercet. Si malum pro malo, maledictum pro maledicto retribuis, jus in causa propria tibi dicis, teque in re tua judicem faciens, eum cui omne judicium dedit Deus Pater [62 1Kb] , qui dicit: Mihi vindictam et ego retribuam [63 1Kb] , quantum in te est judicandi atque retribuendi potestate destituis. Tuis ergo pro [Col. 0937C] Christo inimicis illum amorem exhibeas, quem te diligentibus exhiberes. Licet enim hoc tibi grave prima facie videatur, colliges tamen ex hoc amore dulcissimos vitae fructus. Novum quidem praeceptum est, a quo emanat ista dilectio. Nam, cum veteris legis edicto praecipiamur amicum diligere, et habere odio inimicum [64 1Kb] , novae legis censura constringimur inimicum diligere, non umbratice nec simulatorie, sed opere et veritate [65 1Kb] . Ideo legislator non contentus dicere: Diligite inimicos vestros, sed aperte insinuans voluntate et opere diligendos, adjecit: Benefacite his, qui oderunt vos [66 1Kb] . Et item: Si esurierit inimicus tuus, ciba illum; et si sitit, da illi potum. Hoc enim faciens carbones congeres super caput ejus [67 1Kb] . Caput interioris hominis, est ratio; nec, ut [Col. 0937D] ego puto, alias aliquis adeo crudelis est, qui ad collata beneficia non mitescat, qui ad proximi benevolentiam odium odio non habeat, qui cogitationes charitatis quasi carbones ignis remoto calore iracundiae non accendat. In eo itaque qui te molestius inquietat, dilige imaginem Dei naturae consortem, et sic peccatum ejus odio habeas, ut diligas peccatorem. Hoc est enim odium perfectorum: Perfecto, inquit, odio oderam illos [68 1Kb] . Recole charitatem Joseph ad fratres impios [69 1Kb] , Moysi ad populum rebellem [70 1Kb] , David lugentis persecutores gravissimos Saul [Col. 0938A] et filium parricidam [71 1Kb] . Et licet evangelicus legislator Christus prius promulgaverit hujus dilectionis decretum, multi tamen Patres antiqui, ejus gratia inspirante, humiliter observantiam coluerant.



CAP. XXXIX. Quod secundum diversos hominum status in dilectione diversi sunt gradus.

Illud autem dignum annotatione censemus, quod in proximi dilectione ordo et gradus eorum, qui diliguntur aut diligunt, saepius variatur. Constat enim quosdam aliis praeesse, quosdam subesse, alios vero coesse; quosdam etiam prodesse, aliis vero obesse. His omnibus necesse est judicium discretionis adesse. Superior quidem debet inferiorem corripere, et si necesse est ad virtutis opera districte [Col. 0938B] compellere; sit tamen in correptione dilectio, et exhibeatur in coactione compassio. Si vero inferior in ordine suo legitime conversetur, ut ad meliora conscendat, moveri potest, urgeri non potest, nisi salutaribus monitis et exemplis; maxime si superior ad hoc inferiorem anhelare cognoverit proprio desiderio voluntatis. Ad inferiorem pertinet consilium in dubiis a superiore petere, reverenter assistere, supplicare devote, humiliter obedire, aequalis suo aequali honesta suggerere debet: in laetis aut tristibus congratulationis vel compassionis affectus impendere, ejus utilitati vel necessitati succurrere, se mutuo fovere sanctis collationibus, et honore invicem praevenire, eum qui prodest, id est amicum tenetur [Col. 0938C] amicus in praecordiis animae et visceribus charitatis amplecti. Eum vero qui obest, id est inimicum, sustineat patienter, errata clementer indulgeat, diligat eum et impendat illi necessaria propter Deum. Si autem diligendus est proximus, ut ratio habeatur ad illum charitatis affectum, qua supra te diligis Deum. Nam si Deum non diligis, nec proximum diligis, nec te ipsum. Cum ergo proximum tenearis diligere sicut te ipsum, scias quod ex dilectionis mensura, qua diligis Deum, potes aestimare, quantum proximum diligas vel te ipsum. Porro, qui Deum non diligit, nec se. Si autem non diligit se, nec proximum sicut se. Ideoque ex dilectione Dei potes, quam habes ad te et proximum dilectionem, certa aestimatione metiri.



CAP. XL. Si licita est dilectio, quae pro utilitate aliena patitur animae detrimentum.
[Col. 0938D]

Illi autem enormiter errant, qui sic arbitrantur unumquemque proximum diligendum, ut duos plus quam unum diligere teneantur, et ex numero proximorum diligendi quantitas censeatur. Sane non dicitur: Diliges proximum quantum te, sed sicut te, nec ex multiplicitate proximorum multiplicanda est affectio charitatis. Sic enim centum aut omnium universitatem tenerer diligere supra me, quod omnino [Col. 0939A] rationi obviat et saluti humanae. Quam enim aestimationem dabit homo pro anima sua? vel quid prodest ei, si etiam ad salutem aeternam lucretur universum mundum; suae vero patiatur animae detrimentum [72 1Kb] ? Nec videtur huic sententiae adversari, quod Moyses supplicans pro populo Israel dicit: Domine, aut dimitte eis, aut dele me de libro tuo [73 1Kb] . Et illud quod Apostolus ait: Optabam aliquando anathema esse a Christo pro fratribus meis secundum carnem [74 1Kb] . Moyses enim quasi materno affectu populum diligebat. Mater autem paupercula, si non alias intromittatur ad desiderabiles sibi cibos, nisi foris filium derelinquat, quid diceret, nisi aut mecum admittas filium meum, aut utrique interdicas introitum? Affectum quidem Moyses prodidit [Col. 0939B] quem habebat ad populum, sed consilium non expressit. Sic etiam Apostoli verba ex affectu potius quam ex consilii judicio censeantur. Quidam hoc verbum sic intelligunt, quod scilicet Apostolus optabat pro fratribus suis anathema esse a Christo, id est a secreto meditationis, ab orationis instantia et contemplationis arcano. Nam pro fratrum salute quodammodo separabatur a Christo, qui cum orando et contemplando vacaret et videret quam suavis est Dominus [75 1Kb] , ad mundi strepitum, et ad labores saeculi rediens, quodammodo avellebatur a Christo. Sane nullus aliquo praecepto, vel aliqua ratione tenetur, salutem animae proximi perditione animae suae aut corporis ejus liberationem citra spem [Col. 0939C] perpetuae salutis proprii corporis interitu procurare. Quod enim praecipimur pro fratribus animas ponere ad vitae contemptum, non ad animae, pro qua Christus mortuus est, pertinet detrimentum. Sic enim pro fratribus animam ponere, non est animam perdere, sed salvare. Proinde his qui morte propria temporali dominos suos a morte redimunt, recte quidem hoc faciunt, si potius salutem animae suae, quam liberationem alieni corporis in causa constituunt. Cum enim conscientia sua eis dictet, quod dominis fidem suis debeant exhibere, videtur etiam consonum rationi, quod suae vitae corporali vitam dominorum debeant anteferre. Verum si pro captanda potius gloria, quam pro fide servanda tali se discrimini objecerint, egerunt temerarie; quia in sola fama populari [Col. 0939D] mercedem sui sanguinis posuerunt. Dilectionis itaque causa et maxime pro salute multorum potest quilibet salubriter morti suum corpus exponere. Ut enim pro salute totius mundi suae patiatur animae detrimentum, nec potest ratio nec amoris regula tolerare. Animam suam perdere est recedere a dilectione Dei, carere visione illius, et sententiam perpetuae damnationis incurrere.



CAP. XLI. Quod delectabilis et necessarius est fructus in exercitio istorum affectuum ordinato.

Sic ergo proximus diligatur, ut secundum exigentiam meriti, aut dignitatis ipsius unus alteri praeferatur, [Col. 0940A] et in amoris exhibitione certi ordinis mensura servetur. Propterea secundum gradum, modos et ordinum status unicuique dilectionis censura distribuat, quod ei debemus. Ad cujus rei evidentiam exemplar in anima diligentis quasi in arca Noe de imputribilibus lignis, id est de sanctis compacta virtutibus assignemus et tristega, et mansiunculas, ut inimicos et amicos, extraneos et familiares in sinu cordis juxta singulorum dignitatem et ordinem collocemus. Bestias itaque bestiali scilicet crudelitate grassantes persecutores scilicet nostris receptaculis inferioribus deputemus. Quia vero sunt mansiunculae exteriores his, de hoc hominum genere, qui foris sunt exteriora concedimus. Illis vero qui nobiscum ejusdem fidei professione censentur, nequaquam ab [Col. 0940B] interiori mansione repellimus, locum istis assignamus superiorem reptilibus et jumentis; his scilicet, qui terrena sapiunt [76 1Kb] , aut qui ventri aut libidini servientes in stercoribus ut jumenta putrescunt [77 1Kb] . Talibus exhortationis consilium, flagellumque correctionis impendemus et prae inferioribus. Sed post superiores vivendi subsidia indulgemus, in quibus his qui proximitate naturae, vel humanitate officii, vel beneficio nutriturae nos tangunt, interiora committimus: interiora caeteri non merentur. Sunt qui nec bestias feritate, nec pecudes ferocitate, nec reptilia terrenorum desiderio imitantur, sed nec statum humanae firmitatis aliqua virtute transcendunt. Inter istos autem quanto quis nobis est aut carne [Col. 0940C] conjunctior, aut gratia mortali acceptior, tanto sit nobis ad animae praecordia et sinum charitatis interior. Sane locus praedictis eminentior volatilibus cedit. Isti pennis virtutum supra hominem transcendentes tanto sunt in arca Noe specie altiores, quanto eos credimus Deo familiarius inhaerentes. Inter quos illi, quos affectio nobis arctius in glutino charitatis univit, secretius in nostri pectoris arca et suavius reconditi exactissima cordis benevolentia foveantur. His omnibus praeeminet quidam gloriosior locus cui hujus arcae fabricator et rector speciosus forma prae filiis hominum [78 1Kb] , splendor et figura substantiae [79 1Kb] Dei Patris praesidet, omnesque caeteros ordines ineffabili claritate serenans attingit a fine usque ad finem fortiter, suaviter universa disponens [80 1Kb] . Ipse hujus [Col. 0940D] spiritualis arcae latitudinem ad unum suae dilectionis cubitum lineari dimensione traducit; ipse prae omnibus, ipse in omnibus nostros affectus in se dirigit; ipse in habitaculo cordis nostri et superiorem et inferiorem sibi locum exigens in se ipso divitias gloriae suae nobis indefessa et indeclinabili bonitate proponit.



CAP. XLII. De diversitate affectuum, ex quibus et usus dilectionis aestimatur et fructus.

Juxta hanc ordinum varietatem et graduum diversi formantur affectus, a quibus motum et usum dilectio mutuatur. Ad expressiorem vero notitiam affectuum, [Col. 0941A] ex quibus dilectio nascitur, proficit, exercetur, videndum quid sit dilectio, qualiter in charitatem transeat, vel ab ea degeneret, aut in suae nativitatis informitate subsistat. Judicio et aestimatio quorumdam, dilectio est quaedam vis animae rationalis appetitiva rerum, quas sibi quis eligit ad fruendum. Et licet haec vis animae naturaliter in se sit quoddam bonum, homo tamen pro sui libertate arbitrii vel bene utitur hoc bono per gratiam adjutus, vel hoc bono abutitur per justitiam derelictus. Illius itaque bonus usus bonum amorem et hominem commendabilem facit. Usus enim versatur in tribus, in electione, in motu et statu. Electio est, ex deliberatione, motus ex desiderio et actu, fructus pensatur ex utilitate et fine. Deliberationis [Col. 0941B] equidem est discernere inter amara et dulcia, inter delectabilia et aspera, inter Creatorem et creaturam, inter temporalia et aeterna. Praecedit ergo electio rei, quam quis desiderat ad fruendum, ex illa electione movetur animus ad desiderium, ut cum adeptus fuerit, quod elegerit, fruatur eo, id est cum delectatione utatur. Sic est electio amoris inchoatio. Motus desiderii actus; finis vero sive utilitas, fructus. Si ergo mens id ad fruendum elegerit, quod oportet, et ad appetitum ejus moveatur, ut decet, eodemque fruatur, ut debet, tam dilecta electio, tam competens motus, tam salubris et desiderabilis fructus merito charitatis appellatione censetur. Sic electione charitas inchoatur, exercetur motu, [Col. 0941C] fruitione perficitur. Verum si animus eligat imprudenter, moveatur indecenter, turpiter abutatur, ex istis cupiditas oritur, invalescit atque perficitur. Habes itaque duos fontes boni, et mali duas origines seu radices. Omnium enim bonorum radix est charitas; omnium que malorum radix est cupiditas [81 1Kb] . Porro is, cui deliberatio cir cumspectior, intelligentia purior, oculus rationis acutior, considerans quantum homo alii creaturae praecellit, quod quidquid desiderabile est in mundo perplexius hominem involvit miseriis, quam promoveat ad beatitudinis statum, metiens suae per omnia privilegia dignitatis: videt quam salubriter homini lex divina praecipiat ei soli servire, cui servire regnare est, et illud solum appetere, in quo solo summa beatitudo est. Indignans ergo divitiis, [Col. 0941D] aut deliciis temporalibus, avaritiae, idololatriae, pecuniae, ei duntaxat devotam exhibet obsequelam, de quo Scriptura sacra praecipit, dicens: Dominum Deum tuum adorabis, et illi soli servies [82 1Kb] . Quia igitur intelligit homo, quod tanta, tam sancta, tam sublimis et praeeminens sit divina natura, ut sola possit hominem beatum facere, eum sibi specialiter eligit ad fruendum, cui deberi merito videt obsequium singulare. Sic Dei dilectio inchoatur, sic promovetur exercitio desiderii, ut tandem in usum desiderii convertatur. Ponit itaque lex divina, et in corde hominis scribit primum de dilectione, praeceptum: Diliges, inquit, Dominum Deum tuum [83 1Kb] .



CAP. XLIII. De motu ad desiderium.
[Col. 0942A]

Porro qualiter in electione rerum, quae praetendunt umbratilem felicitatis imaginem, quosdam exagitat spiritus vertiginis et erroris, jam delibavimus; restatque diligentius aperire qualiter et quibus adminiculis ad electionem appetendorum animus moveatur. Fit enim motus vel intus ad desiderium, vel foris ad actum. Ad desiderium, cum scilicet quodam interno appetitu movemur et allicimur ad fruendum; ad actum vero movemur, quando ad exterius agendum quadam amoris affectione compellimur. Et notandum quod amor a quibusdam vel intensius excitatur ad desiderium, vel ad actum, quae cursum amoris dirigunt, eique formarum universitatem pro varia sui qualitate [Col. 0942B] praescribunt. Sunt autem duo praecipue, quae movent et excitant animum ad desiderium et ad actum, eisque species diversas imprimunt, affectus et ratio nimirum. Aliquando enim amorem affectus tantum, aliquando ratio vel ad actum exteriorem vel ad interiorem stimulat appetitum. Affectus est erga aliquid quaedam animi spontanea dulcisque ac suavis inflexio. Affectuum unus est spiritualis, alius rationalis, alius irrationalis, alius officialis, alius naturalis.



CAP. XLIV. De spirituali motu, qui duplex est.

Spiritualis est, quando Deus occulta immissione gratiae et inspiratione, vel alicujus verbo, seu [Col. 0942C] exemplo, aut correctionis paternae flagello aliquem ad diligendum quod honestum et salubre est, invitat ac desiderium vitae correctionis inspirat. Est etiam spiritualis econtrario, quando in eum, quem Deus reprobat, fieri permittit immissiones per angelos malos. Sic miser ad illicita defluit. Sicut de quibusdam propheta commemorat: Spiritus fornicationis decepit eos [84 1Kb] . Nisi fallor Amnon filius David maligni spiritus immissione resolutus affectu noxiae voluptatis [85 1Kb] , in propriae sororis exarsit amplexus, domumque tanti patris contaminans incestu, fratris in se gladium provocavit, futurique denique parricidii, quo patrem suum infelix Absalon regni cupidus infestaturus erat, occasionem et materiam seminavit.



CAP. XLV. De rationali motu.
[Col. 0942D]

Rationalis affectus est, qui ex alienae virtutis consideratione procedit. Hic affectus audita quandoque triumphali martyrum passione, audientium corda quadam suavissima devotione perfundit. Qui enim audiens in B. Pauli memoria pericula fluminum, pericula latronum, et caetera quae longum est enarrare [86 1Kb] : insuper vocem fortis athletae, vocem virtutis, hominem in omnibus institutum per omnia in eo, qui ipsum confortat, paratum satiari et esurire, et abundare, et penuriam pati, paratum alligari in Jerusalem, et animam ponere pro fratribus suis, desiderantem [Col. 0943A] dissolvi et esse cum Christo [87 1Kb] ; quis, inquam, haec in anima sollicita commemoratione describat, et non moveat eum quaedam grata et suavis affectio? Quis recogitans verba constantiae in B. Laurentio, beatoque Vincentio, caeterisque martyribus quasi scintillantia de corde ignito, et non accendatur erga eos suavissimus amor et prompta devotio? Hic affectus inter David et Jonathan suavissimi amoris primitias consecravit, ac socialis vinculum gratiae, nunquam paterna commutatione solvendum gravissimo foedere mutuae charitatis innexuit. Visa namque immutabilis probitatis in adolescente constantia, qua loricatum gigantem puer inermis prostraverat [88 1Kb] , quod aliis fuisset invidiae seminarium, fuit in Jonatha virtutis augmentum. [Col. 0943B] Anima ergo Jonathae testimonio Scripturae colligata est animae David, et dilexit eum Jonathas quasi animam suam [89 1Kb] . Hunc ipse Jesus misericorditer in se transformans affectum intuitus adolescentem, qui ei virtutes suas annuntiaverat, ut ait evangelista [90 1Kb] , dilexit eum. Huic affectui contrarius est irrationalis, qui comperto alicujus vitio, aut artificio turpi, aut philosophia inanissima, aut stultitia in re militari audacia alios ad indebitum illius amorem inclinat, et quod mirabilius est multis, quia prodigi sunt aut linguosi, seu detractores Deo odibiles, aut scurrilitatis aut saecularis ineptiae sectatores, hoc affectu plurimum favoris et applausus accommodat.



CAP. XLVI. De officiali affectu.
[Col. 0943C]

Officialem censemus affectum, qui obsequio conciliatur, aut donis. Moyses equidem, cum Pharaonis nequitiam declinaret, memorabili officio sibi sacerdotis Madian conciliavit affectum [91 1Kb] , cujus filias virgines, licet alienigena, viriliter a pastorum improbitate protexerat; admiratusque benevolentiam adolescentis eumdem non solum sibi amicum, sed et generum fieri postulavit. Caeterum, cum rex David fugeret a facie Absalon [92 1Kb] , Berzelai Galaadites eum officiosissima devotione suscipiens ipsius et muneribus excitavit affectum, qui ejusdem animo adeo perseveranter inhaesit, ut rex inter praecepta testamentaria filio suo Salomoni tantae munificentiae recompensationem statim de hac vita migraturus [Col. 0943D] indiceret [93 1Kb] .



CAP. XLVII. De naturali affectu.

Est etiam naturalis affectus viri ad conjugem, matris ad filium, hominis ad domesticum sanguinis sui. Nemo enim carnem suam odio habuit [94 1Kb] , et non potest mater oblivisci infantis, ut non misereatur filio uteri sui [95 1Kb] ; et qui suorum, et maxime domesticorum curam non habet, fidem negavit, et est infideli deterior [96 1Kb] . Hoc affectu ducti Patres antiqui narrantur astrinxisse suos posteros sacramentis, ut non alienis, [Col. 0944A] sed in patrum sepulcris eorum corpora sepelirent [97 1Kb] , ut quorum animae fuerant glutino charitatis unitae, corpora etiam unirentur beneficio sepulturae. Matris affectum censuit sapiens Salomon in duarum meretricum disceptatione gladio explorandum. Cumque delato ense divisionem pueri regis prudentia decrevisset, matrem prodidit naturalis affectus. Sic cessit affectui, quae improbitati non cesserat, et quae laboraverat ne proprio pignore frustraretur, supplicavit ut potius inimicae tradatur. Obsecro, inquit, date huic infantem vivum, et non occidatur [98 1Kb] . E diverso, quae maternae pietatis expers se ipsam obfirmaverat in jacturam alterius, Nec mihi, inquit, nec tibi sit, sed dividatur [99 1Kb] . Porro naturalis affectus in pectore sancti Joseph fratricidali [Col. 0944B] praeponderavit injuriae qui [100 1Kb] , cum fratribus dispensatoria severitate crimen explorationis impingeret, videns eos sera satis poenitentia de fratris proditione torqueri, secutus affectum, avertit se parumper ab eis, et prorupit in fletum. Hunc a piis visceribus David nec filii persecutoris abrasit immanitas; a quo cum ipse quaereretur ad mortem, injuriae oblitus et memor naturae, misit qui ejus obviarent insaniae, se patrem in omnibus exhibens, persecutionem filii homicidae dissimulans: Servate, inquit, mihi puerum Absalon [1 1Kb] . Hunc ipse Salvator in se miserabili compassione transfudit affectum, dum videns civitatem quae ipsius metropolis erat, et ex qua illi patres fuerant secundum [Col. 0944C] carnem, naturali pietate commotus futurum ejus deploravit excidium [2 1Kb] . Reor etiam, quod Paulus naturali compunctus affectu optabat quandoque anathema esse a Christo pro fratribus suis secundum carnem [3 1Kb] .



CAP. XLVIII. De carnali affectu.

Affectui naturali plurimum affinis est carnalis affectus, qui bifariam dividitur. Frequenter enim alicujus hominis, non virtus pensatur aut vitium, sed quadam exterioris hominis habitudine motus ad diligendum aliquem intuentis animus inclinatur. Verbi gratia, si forma elegantior, si sermo urbanior fuerit, si competentior habitus, si maturus incessus. Haec in Moyse adhuc puero adeo gratia relucebat [4 1Kb] , ut contra tyrannicum Pharaonis imperium, [Col. 0944D] quo masculos Hebraeorum occisioni decreverat, tribus mensibus a suis parentibus servaretur, sicut Apostolus ait, eo quod vidissent elegantem infantem [5 1Kb] . Expositus denique periculo mortis elegantia formae illius pietatem filiae Pharaonis illexit. Qui adoptatus in filium magnus effectus est coram servis omnibus Pharaonis. Est etiam alius carnalis affectus, qui animum hominis ad desiderium noxiae voluptatis emollit. Hic David ambulantem in solario domus suae ad speciem Bethsabeae praevenit incautum [Col. 0945A] [6 1Kb] , praeventum dissolvit, obruit dissolutum, et quem in alienae uxoris damnabilem animavit amplexum, quodam contrario motu in proprii militis crudelem armavit interitum. Hic affectus sapientiam Salomonis absorbuit [7 1Kb] , carnalique libidine dissolutum in spiritualis fornicationis barathrum detestabilis idolorum cultura dejecit.



CAP. XLIX. Quod affectus sine consensu, multum nec prodest, nec obest.

In omnibus istis affectibus circumspecta moderatione utendum est. Cum enim sint quaedam origines, vel radices amoris eis excitati, nec multum utile, si boni, nec exitiabile, si mali sunt, aestimamus. Non est enim affectus amor, sed amoris origo. Nam in anima spirituali quem primo loco [Col. 0945B] posuimus, plerique in sui perniciem saepius abutuntur, et per hunc ultimum carnalem scilicet, quamvis caeteris suspectior habeatur, justissimi homines ad probationis meritum titillantur. Quocirca non his affectibus moveri utile vel noxium judicamus. Quando enim hi affectus movent animum, aut visitatio aut tentatio est, si citra consensum animi adhuc ista in sua informitate subsistunt. Porro si secundum suos affectus moveatur animus desiderantis, jam ibi plena est ipsius consensio voluntatis. Consensio aut occulta est, et versatur interius, aut manifesta et usque ad actum exterius exercetur. Utrum autem secundum praedictos affectus mens humana moveri debeat ad amandum, qualiter, et [Col. 0945C] quanta moderatione, sequentia plenius declarabunt. Verum, quia duo quasi amoris incentiva et curricula diligendi posuimus, affectum scilicet, et rationem, expedit ut, causa majoris evidentiae, de motu rationis aliquid memoremus. Mentem etenim, quam ad Dei proximique dilectionem nullus affectus excitat, plerumque ratio movet tanto sacratius, tanto securius, tanto defecatius, quanto nihil est rationali amore praestantius.



CAP. L. Quod rationalis affectus tripliciter excitatur.

Ratio siquidem, ut ad sui desiderium Conditoris animum excitet torpescentem, tribus innititur argumentis, necessitati nostrae, utilitati nostrae, Dei autem dignitati. Suadet ratio Deum esse diligendum, quia hoc nobis est necessarium, quia commodum, [Col. 0945D] quia dignum; necessarium, ne damnemur, commodum ut salvemur, dignum, qui ipse prius dilexit nos, et recompensatio hujus dilectionis a nobis exigitur. Cum Deus sit summum bonum, sine quo nihil bonum, necesse est ut desideretur qui bonorum nostrorum non eget, et cujus beneficiis continue indigemus. Si ergo ratio ad Dei dilectionem animum movere incoeperit, prosequitur negotium suum; sciens non posse obtinere quod desiderat, nisi praeceptis ejus ad probationem verae dilectionis obediat. Quia vero pensat ratio, quantum naturae nostrae consortem non solum propria deliberatione, sed ex praeceptione divina diligere [Col. 0946A] teneatur, inclinat propositum suum, ut proximo consulat, et beneficium quod sibi vellet impendi, exhibens in eo sui Creatoris imaginem recognoscat. Cum autem omnis proximus, aut amicus nobis sit, aut non inimicus, vel etiam inimicus: amicus juvando vel consulendo, non inimicus non nocendo, inimicus officiendo; vides quod amicus est ex sanguine vel ex gratia, non inimicus ex innocentia, inimicus ex injuria. Ut ergo homo se amico impendat, tria proponit ratio; ut non inimico subveniat, duo; ut inimico succurrat, unum. Triplici enim ex causa debetur proximo beneficium, ex natura, ex officio, ex praecepto. Ex natura, quia homo vel forte domesticus est. Ex officio, quia beneficus et amicus. Ex praecepto, quia proximus, licet inimicus. [Col. 0946B] Amplectitur enim ratio Dei praeceptum, quo diligi praecepit inimicum. Talis ex ratione diligens, licet affectum in hac dilectione non habeat, charitatis tamen meritum non amittit.



CAP. LI. Quod rationalis affectus tripliciter excitatur.

Porro cum ordo charitatis et regula diligendi hoc exigat, ut non diligat homo quod diligendum non est, diligatque quod diligi debet, non aeque aut similiter diligat, quae inaequaliter, aut dissimiliter diligenda sunt, subtiliter et caute censeo distinguendum inter duos amores, qui ex affectu et ratione procedunt. Proponantur enim homines duo, quorum unus sit tranquillus, suavis, hilaris, sapiens et urbanus, qui suae mortalitatis favore omnium [Col. 0946C] sibi conciliet amorem; sit alter honestate maturior, provectior, sed austerior vultu, fronte tristior, sermone severior. Ut illum diligat, movetur intuentis affectus; ut hunc diligat, urget ratio et charitatis intuitus. Sciens id itaque homo animum suum ad aspectum illius quadam amoris suavitate perfundi, ad istius vero intuitum cor proprium inclinari, perplexus est, et veretur ne spiritum oporteat fines excedere charitatis. Caeterum, cum aliquem diligere incoeperim, quia eum credebam sancta et morali suavitate conspicuum, si eum in aliquo vitiosum invenero, quaedam poenitudo incipit absorbere inchoatae dilectionis affectum, et ex vitio fit mihi contemptibilis, quem virtutis opinio fecerat gratiosum.



CAP. LII. Similitudines inter affectum amoris et appetitum cibi vel desiderium verbi.
[Col. 0946D]

Ponamus ergo duplicem animae esse cibum, virtutem scilicet ac vitium, ut sit alter cibus utilis, alterque noxius. Exterior autem hominis austeritas vel benignitas quasi duo vasa, alterum rusticanum, alterum vero urbanum, in quibus duo ministrantium cibaria censeantur. Cibus equidem utilis in vasis plerumque deformibus scienter sumitur; noxius autem nec in pretiosis admittitur. Evenit etiam, ut cibus vilior ob vasis decorem quandoque jucundius admittatur; pretiosissimus autem ob terrorem vasis vel non acceptetur vel cum ratione sumatur, [Col. 0947A] Sic in homine austero et gravi quandoque placet durior habitudo, quae ex ejus virtute procedit, et in alio, qui ad mores compositus est, displicet ex vitio ejus urbana jucunditas, quamvis prius fuerit dilectionis occasio. Pone iterum quod veritas, virtus, suavitas virium aestimetur, nimia vero morum severitas quasi sermo incompositus et rusticanus, exterior autem hominis benevolentia quodam placore condita sit quasi sermo eloquentior et efficacior ad movendum. Vides quod ut in suavi colloquio non est suavitas admittenda, sic in duro rusticoque sermone, non est veritas aspernanda. Expressa similitudinis forma, nec in homine blando exterius et accepto placet vitium; nec in homine duro et severo virtus, cum vertatur in taedium. [Col. 0947B] Quod si uterque vera et salubria persuadere noscatur, illius oratio etiam in crudo et indigesto sermone ingratanter admittitur, et in alterius assertione provida et ornata, sententia salubris cum suavitate recipitur. Potest utique tam dissuta et divulsa esse, atque inepta oratio, ut licet utilitatem in se plurimam habeat, taedio tamen audita res afficiat. Denique ut in juvenili aetate solet eloquentia esse vivacior, hilarior, expeditior, ita et in senectute gravior, circumspectior et omnino maturior; nec hilaritas ejus in dissolutionis vitium transit, nec istius matura gravitas, vitium nimiae austeritatis incurrit. Amatur igitur aliquis ex solo affectu, ubi aliquem diligendum ex exteriore habitudine arbitramur; ubi vero sola virtus causa diligendi est, [Col. 0947C] ex sola ratione diligimus. Quod si ratio et affectus in una voluntate conveniant, hic tertius amor erit prae caeteris quadam praerogativa praecipuus. Primus affectus dulcis est, sed periculosus; secundus durus, sed fructuosus; tertius ex affectu et ratione securus. Ad primum sensus ex parte dulcedinis mentem allicit, ad secundum ratio manifesta compellit, in tertio ratio ipsa ex affectione dulcescit.



CAP. LIII. Ex dilectione discernuntur affectus.

Ex praecedentium serie colligere potes, quod si in his, quae eligimus ad fruendum perversa electio fuerit, perversa erunt ea, quae ex electione sequuntur, ut talis amor non charitatis nomine sed cupiditatis merito censeatur. Potest praeterea electio et ipsa sana esse, motus tamen interior exteriorque [Col. 0947D] perversus. Poterit denique et electio et motus qui in desiderio est, ex ratione procedere; motus vero qui in actu est, poterit et electionem et interiorem motum corruptione sua pervertere. Pone enim, quod aliquis Deum eligat ad fruendum, et in fructu aliquid carnale constituat, sicut fingunt fabulae Judaeorum, quod in vita futura epulis et carnis voluptatibus affluent, et quod carnes Behemoth in illa deliciarum affluentia nunquam deficient; electio quidem commendabilis erat, sed bonitatem illius exspectatio desiderii perniciosa contaminat. Sicut autem hic interior motus desiderii electionem reprobabilem facit, ita quandoque et actus exterior; ut si ad fructum vitae sacrificiis [Col. 0948A] gentilium, aut Judaeorum coeremoniis, vel superstitione aliqua venire contendit. Porro si sit electio sana, desiderium competens, actus commendabilis, sequitur hic amor regulatus, nec exorbitavit a limite charitatis. Erit itaque affectuosa, discreta et fortis ista dilectio, ut dulciter et prudenter, ac perseveranter rei dilectae adhaereat, dulcedine sua vincat quidquid dulce vel concupiscibile in hac vita contra versutias Satanae, et contra tentationes occultas consilium discretionis opponat, fortitudine vero contra persecutiones insurgat.



CAP. LIV. Sicut in dilectione Dei, sic in dilectione proximi electio locum habet.

Circa proximi dilectionem eadem fere notanda sunt. Nam si electionem illius amoris aliquod desiderium [Col. 0948B] turpe vel actus reprehensibilis subsequitur, restat ut ipsius electionis integritas violetur. Illudque considerandum est, quod Deum diligendo, nobis consulimus, et non Deo. Deus enim bonorum nostrorum non eget. In dilectione vero proximi, quia ope mutua indigemus, expedit ut in his quae ad necessitatem corporis et salutem animae spectant, nobis invicem consulamus. Quanto circa haec erit quisque ferventior, tanto in charitate perfectior. Hunc etiam amorem, nunc affectus, nunc ratio movet. Quocirca diligenti consideratione notandum est, qui affectus et in quantum ab homine sit sequendus. Sane spiritualis affectus, qui ex diabolica suggestione procedit, irrationabilis etiam et carnalis, quos vitiosos esse nullus ambigit, non [Col. 0948C] solum non sequendi sunt, sed a nostris cordibus radicitus eruendi. Proinde spiritualis affectus, qui ex Deo est, modis omnibus excitandus est, et salubriter promovendus.



CAP. LV. Qui actus noster non sit celebrandus post affectum spiritualem.

Porro hoc affectu nostrum expedit desiderium ferventius excitari. Excitandus est etiam eodem affectu noster actus, sed secundum hunc ordinari non potest. Voluntas enim bene operandi, quanto ferventior, tanto fructuosior semper erit. Sed si operationem nostram hic affectus ordinet, erit inordinata operatio, quia metas corporeae possibilitatis excedit. Cum enim corpus hoc luteae qualitatis sit, ex sua fragilitate passionibus diversis obnoxium, [Col. 0948D] vim ferventis affectus ferre non sustinet. Ideoque nisi actus exterior aliquo moderamine temperetur infecto negotio quod assumpsit deficiet aut succumbet. Nimirum affectus modum nescit, vires corporis non metitur, et quodam impetu irruens in dilectum, solum id meditatur, quod appetit, quod grave, quod arduum, quod molestum, quod impossibile, quod denique peremptorium praesentis est vitae dulcissima illectus delectatione non sentit. Proinde quidam omnem in hoc affectu modestiam ignorantes, suique impetum desiderii praecipitanter et importune sequentes debiliores sunt quam sanctiores, dum ipsa voluntas affectu immoderatiore oppressa tepescit. Et qui pro suarum [Col. 0949A] dispensatione virium ad omnium passionum injurias suum animum conquadrare debuerat, convertitur in die belli, et ubi victoria ex virtute pendebat, ibi ex sua temeritate succumbit.



CAP. LVI. Quod secundum rationalem affectum noster actus quandoque dirigendus est, sed non semper.

Rationalis affectus, qui ex alienae virtutis contemplatione oboritur, caeteris perfectior est, quibus ad dilectionem proximi excitamur. Nec modicum virtutis indicium est amor ipse virtutis, et in maximum cedit meritum aemulatio charismatum meliorum. Quod desiderium nostrum, sive motus interior secundum hunc dirigatur non arbitror arguendum, imo commendabile reputatur. Si quis [Col. 0949B] praesentiam ejus desiderat cujus instruitur verbo, cujus gestu et habitu eruditur, cujus informatur exemplo, sed in actum, quaeso, non transeat ille motus, ut quis corporaliter propter hoc longa interminatione vexetur. Quos itaque corporaliter adire non possumus, videamus oculo cordis, et eos sanctarum affectionum brachiis amplectamur. Quanto enim dignius est coelum terra, tanto spiritualis visus elegantior corporali. In jure siquidem civili possessio animi possessione naturali, id est incubatione corporali praestantior est; nec enim ita facile amittitur et per ipsam nec dominium usu capiendo acquiritur. Christus denique spiritualem fidei tactum a Maria exigit, dum eam a tactu prohibet corporali [8 1Kb] . De hoc tactu vel visu fidei dicit [Col. 0949C] Paulus: Et si cognovimus Christum secundum carnem, sed jam non novimus [9 1Kb] . Thomas ex infidelitate mittit manum in latus dextrum et in fixuras clavorum Christi, sed per fidem melius et fructuosius tangit dicens: Dominus meus et Deus meus [10 1Kb] ; ac si dicat: Gloriosius est Christum nunc videre per fidem, quam vidisse in carne mortalem. Illa vero praesentia praecipue consideranda est, quam exspectamus in cohabitatione coelesti. Si autem sanctorum aeternam desideramus praesentiam, expedit ut sancte et juste et pie in hoc saeculo conversemur. Et ista quidem sanctorum praesentia corporalis desideratur utiliter, nec semper utiliter quaeritur. Ideoque hunc actum, non affectus, sed ratio moderetur. [Col. 0949D] Gratissima erat Antiochenis Pauli ac Barnabae praesentia corporalis, quorum doctrina, collatione et disputatione firmabantur in fide. Audientes tamen a Spiritu sancto: Segregate mihi Barnabam et Paulum in ministerium, quo vocavi eos, quanquam repugnaret affectus, praevaluit ratio, et imponentes eis manus dimiserunt eos [11 1Kb] .



CAP. LVII. Quod officialis affectus, licet sit periculosus, tamen commendabilis est interdum.

Sequitur officialis affectus qui, licet admittendus sit, tamen periculose admittitur. Dignum siquidem est, et consonum rationi, ut vicem rependamus, a [Col. 0950A] manu obsequenti officium, gratias largienti. Illud tamen summe cavendum est, ne illectus obsequio, vel muneribus delinitus in vitio faveas vitioso. Nec mihi de illis sermo est, qui diligunt munera, sequuntur retributiones, qui justitiam venalem habentes non hominibus sed muneribus favent. De iis quidem loquimur, qui prius amaverunt hominem, quam munera ejus; non hominem propter munera, sed munera propter hominem dilexerunt. Et hic tamen suspicioni locus est, ne sit vitiis ejus consentaneus, dum ejus obsequiis timet esse ingratus. Quorcica diligenti consideratione perspiciendus est status illius qui diligitur, ut si tanti sit meriti, qui dilectionis affectu sit dignus, transeat officialis affectus in rationalem. Et quem ob exhibita diligebamus [Col. 0950B] beneficia, incipiamus diligere ob virtutem. Tali enim modo quo quandoque diligebamus rationabiliter, sed non dulciter hominem austerum et gravem, si se nobis exhibuerit munificum et benignum; qui prius placebat, sed non sapiebat; se velut in desiderium nostrum suavi affectione refundit.



CAP. LVIII. Quis modus debeat esse in naturali affectu.

Quis autem modus in affectu naturali servandus sit de caetero prosequamur. Sicut hunc affectum non admittere impossibile est, sic eum non sequi summae virtutis est. Domestica siquidem parentum affectio refrenatur, dum electus discipulus a parentis [Col. 0950C] sepultura retractus, audit a Domino: Dimitte mortuos sepelire mortuos suos; tu autem vade et annuntia regnum Dei [12 1Kb] . Naturalis affectionis quaedam portio est amor sui. Nemo equidem se ipsum odio habuit [13 1Kb] et tamen: Qui venit ad me, ait Veritas, et non odit animam suam, non potest meus esse discipulus [14 1Kb] . Et item: Qui venit ad me, et non odit patrem et matrem, non potest meus esse discipulus [15 1Kb] . Sed cum Apostolus contrarium dicere videatur, ut scilicet censeatur infidelis fideique transgressor, qui suorum et maxime domesticorum curam non habet [16 1Kb] ; quid in tanta contrarietate dicemus? Sed inter istos amores distinguitur, ut licet homo erga se et suos naturali moveatur affectu, [Col. 0950D] hunc modum tamen ratione moderetur. Quod enim hic affectus ex carne sit, perhibet Apostolus, dicens: Nemo unquam carnem suam odio habuit [17 1Kb] . Hunc tamen affectum circa se, et circa parentes, et circa vitam propriam, in quibus solet esse pronior, Dominus interdicit: Qui non odit, inquit, patrem et matrem, adhuc autem animam suam, non potest meus esse discipulus [18 1Kb] . Amoris autem modus secundum rationem apostolica auctoritate indicitur, qui suorum et maxime domesticorum curam non habet, fidem negavit, et est infideli deterior [19 1Kb] . Nam amor iste rationem sequitur potius quam affectum, [Col. 0951A] ut in domestico natura pensetur, aut necessitas, seu aestimatio meritorum. Quod autem affectus erga se, et erga parentes motum illiciti amoris insinuet; ex verbis Apostoli colligere potes, qui ad Timotheum scribens: Scito, inquit, quia in novissimis diebus instabunt tempora periculosa, et erunt homines se ipsos amantes, cupidi, elati sine pace, criminatores, incontinentes, tumidi et protervi, voluptatum amatores magis quam Dei [20 1Kb] . Hic enim affectus mollia suggerit et suavissima, quod delicatum, quod tenerum et jucundum; quod vero arduum, quod asperum, quod utile, quod honestum refugit et abhorret. Utrumque amoris motum secundum affectum et secundum rationem Salvator brevi sermone distinguit: Qui amat, inquit, animam [Col. 0951B] suam perdet eam. Qui odit animam suam in hoc mundo, in vitam aeternam custodit eam [21 1Kb] . Hic amor affectionis est, hoc odium rationis. Propterea dicit sanctus quidam [22 1Kb] : Si male amaveris tunc odisti, si bene oderis tunc amasti. Qui enim amat secundum affectum, utique odit, quia qui diligit ventrem, odit animam suam. Qui vero odit secundum affectum, secundum rationem diligit. Ideo vero additur, in hoc mundo, ut fiat major affectus expressio. Quidquid enim in hoc mundo est, testimonio B. Joannis, aut concupiscentia carnis est, aut concupiscentia oculorum, aut superbia vitae [23 1Kb] . Qui ergo secundum affectum amat animam suam, eam in hoc mundo utique amat, quia in concupiscentia [Col. 0951C] carnis, vel in concupiscentia oculorum, aut superbia vitae, quae omnia ex affectu procedunt.



CAP. LIX. De diversis causis affectuum.

Et notandum quod alius est amor in Deo, alius propter Deum. Amatur quis propter se quando virtutes ejus hominem excitant ad amandum, et iste nec propter Deum nec in Deo diligitur. Si tamen amor iste divinam bonitatem ex gratiarum actione respiciat, jam causa hujus amoris est non affectus, sed ratio. Et licet non diligatur specialiter propter Deum, salubriter tamen exercetur a Deo. Inimicus autem, quem ratio et divini praecepti auctoritas suggerit diligendum, non meretur diligi propter se, sed diligitur propter Deum. Sic alios propter se, ut justos, alios in Deo ut amicos, [Col. 0951D] alios propter Deum, ut inimicos, diligere certa ratione tenemur. Expedit ergo, ut hic naturalis affectus in omnibus et per omnia rationis moderatione ducatur; ut si prius mollis dulcisque sit, ex se aliquantulum indurescat beneficio rationis. Patriarcha Joseph prius erga fratres naturalem lacrymis protestatus affectum, ut a proditionis crimine purgarentur, eis notam explorationis imposuit [24 1Kb] . Salvator etiam civitatem Jerusalem prius intima compassione deploravit, et post impendium naturalis affectus, calamitates quas pro suis iniquitatibus meruerat, sustinere praedixit [25 1Kb] . Proximos [Col. 0952A] itaque salubriter affectu naturali complectimur, si honesti sunt; si vero laborare aliquo vitio cognoscuntur, instemus correctioni ut, sicut distinximus in officiali affectu, discernatur subtiliter, ne aliquo consensu alieni vitii maculetur.



CAP. LX. Quod unus affectus quandoque mutatur in alterum.

Evenit autem plerumque, quod unus affectus terminatur, aut mutatur in alterum, et qui a virtute coepit originem, habet frequenter exitum vitiosum. Erat virgo in partibus nostris nominatissima in abstinentiis, in orationum instantia, in lacrymis, in vigiliis, disciplinis. Coepit eam vir sanctus diligere virtutis obtentu et tantae opinionis obtentu, coepit eam visitare nuntiis, venerari muneribus, recreare [Col. 0952B] colloquiis, coepitque amor mutuus inter eos mutuis fervere obsequiis; sic amor cui praestabat causam honestas, coepit ex mutua liberalitate vigere, subitoque in officialem affectum transiit, qui ex sola prodierat ratione. Denique hic affectus dum se familiarius ad quaedam blandimenta porrexit, coepit ex naturali et officiali affectu carnalis ille, qui caeteris perniciosior est, latenter obrepere. Audivimus quosdam summae perfectionis et probatissimae opinionis qui, dum adolescentes pudicos et omni virtute conspicuos in ulteriorem familiaritatem virtutis amore et rationis intuitu admisissent propter officia cum sedulitate circa eos exhibita, coepit rationalis affectus degenerare in alium, prius in officialem, [Col. 0952C] postea in carnalem depravatus affectum. Et qui prius secundum rationis arbitrium modum dilectionis ordinaverat, captus in oculis suis, semper in hujusmodi aspectu licet causali vel transitorio motu illicito titillabat. Consultius ergo est, ut inspecta aetate vel sexu sinus propriae mentis provida circumspectione claudatur, ne ad verba familiaria, vel inania blandimenta permittatur defluere. Nam in quantumlibet perfectis et sanctis, unus affectus in alium latenter et subito insensibiliter atque tam perniciose quam prodigiose mutatur.



CAP. LXI. Quod affectus saepe contrarii sunt et se oppugnant.

Illud considerare oportet, quod ipsi affectus frequenter inter se alienantur, et invicem se oppugnant. [Col. 0952D] Alter alterum a corde hominis eliminare nititur, ut homo varia in vota divisus et perplexus inter ambigua fluctuet in se, ignorans de duobus contrariis, quid potius eligatur. Summa igitur cautela utendum est, ne ab inferiore affectu superior et excellentior expellatur. Abraham jussus a Domino filium immolare contra naturalem affectum, nequaquam obduruit [26 1Kb] ; sed cum naturalis ei misericordiam suggereret in filium, spiritualis eum ad obedientiam excitarat in Deum. Duo illi affectus in sancti viri pectore compugnabant; ipse tamen Deum filio praetulit, et affectum naturalem spirituali posthabuit. [Col. 0953A] Optimus adolescens Jonathas [27 1Kb] , cujus animam animae David rationalis affectus glutino charitatis unierat, non prodidit in injuriam patris consilium, quo David morti addixerat; sed rationalem affectum naturali discrete praeposuit. Nec mirandum, si amici gratiam paternae crudelitati praeposuit [28 1Kb] , qui propriam, sicut publice putabatur, injuriam pro amico immutabili virtute contempsit. Ipse etiam David, cum de ejus filio parricida populus victoriam reportasset, prius professor naturalis affectus officialem naturali praeposuit, depositoque luctu, victori populo qui pacem fecerat in Israel, gratulabundus occurrit [29 1Kb] . Salvator etiam affectus naturalis intuitu, quo nemo unquam carnem suam odio habuit [30 1Kb] , cum clamasset ad Patrem, ut calix mortis transiret ab [Col. 0953B] eo, si fieri posset, eumdem spirituali, per quem Patri erat obediens, pro sua gratia et pro nostra salute submisit dicens: Verumtamen, non sicut ego volo, sed sicut tu [31 1Kb] . Proinde ratio haec generaliter in his affectibus observetur, ut ille, quo mens humana excitatur in Deum, caeteris omnibus praeponatur; deinde rationalis officiali, officialis naturali naturalisque carnali.



CAP. LXII. Quod delectabilis et necessarius est fructus in exercitio istorum affectuum ordinato.

Se ergo in affectibus istis provida circumspectione anima rationalis exerceat, et sentiat de Domino in bonitate et simplicitate cordis sui, seque cellam vinariam ignisque divini receptaculum tanta vigilantia studeat exhibere, ut in die bona Domini, et in [Col. 0953C] hora beneplaciti ejus, cum audierit vocem Spiritus, et velut sibilum aurae tenuis sanctum susurrum, offerat affectionem puram fidelemque intelligentiam, ut spirituales fructus quasi de ligno vitae colligere mereatur. Sunt autem fructus, teste Apostolo, charitas, gaudium, pax, patientia, longanimitas, bonitas, benignitas, mansuetudo, fides, modestia, castitas [32 1Kb] . O felix anima, si benevolentiam ejus et inspirationem gratiae coelestis suamque circa te praesentiam tibi certis liceat indiciis experiri! Tanget enim te quaedam in ipsius recordatione suavitas, afficieris nova et inexperta dulcedine, ut quasi abstracta et a te prorsus aliena exsultes quadam amoenitate coelesti. Faciunt autem statim suae praesentiae fidem, quod [Col. 0953D] omnes tui sensus hilarescunt, serenatur intelligentia, tua desideria incalescunt, et aspiras in amplexus illius, quem tenere te sentis, et vereris, ne elabatur, et ideo quantum potes non quantum vis, ipsum quodam delectabili nexu intimae charitatis astringis. Iste est, o anima! dilectus tuus invisibiliter, misericorditer et dignanter accedens, ut excitet te, ut se tibi inspiret in sinu tui amoris, tibi se insinuet, ut tuum accendat desiderium, ut illuminet interiores oculos, ut inflammet affectum, sicut primitias [Col. 0954A] non plenitudinem suae dulcedinis, non ad satietatem, sed ad degustationem tibi exhibet; ut qualicunque experientia probes quam dulcem, quam suavem, quam jucundum, quam delectabilem se tibi praebeat, cum apparuerit gloria ejus, cum eum videris revelata facie coronatum diademate Patris sui, quem nunc adoras in diademate suae matris. Haec est sobrietas sobria tamen. Unde Apostolus: Sive vivimus, sive morimur [33 1Kb] , Deo sobrii sumus [34 1Kb] ; haec sola ebrietas vino charitatis efficitur, sicut Sponsus in Cantico amoris insinuat dicens: Comedite, amici, et bibite, et inebriamini [35 1Kb] . In vita praesenti panem lacrymarum in sudore vultus sui comedit [36 1Kb] , anima militans Deo; post exitum hujus vitae non pascetur pane doloris, quia jam non erit dolor, nec labor, quia [Col. 0954B] priora transierunt [37 1Kb] ; sed amatorio poculo reficietur et inebriabitur, juxta illud: Et calix meus inebrians quam praeclarus est [38 1Kb] . De hoc etiam calice credo Isaiam dixisse: Ad te quoque, filia Edom, venit calix, et inebriaberis [39 1Kb] . Inebriabitur ergo ab ubertate domus Dei, bibens vinum merum et novum in regno Patris Christi. Interim autem bibit vinum suum cum lacrymis in mensura, donec rex introducat eam in cellam vinariam, vel ipsam sibi cellam efficiat [40 1Kb] , et in ea ordinet charitatem. Illa siquidem nunc diligens, sed nondum dilectionis fructum percipiens, et in solis affectibus se exercens, non dicit, vulnerata charitate ego sum; sed ad angelos atque animas sanctorum loquitur, dicens: Adjuro vos, filiae Jerusalem, si inveneritis dilectum meum, dicite illi, quia [Col. 0954C] amore langueo [41 1Kb] .



CAP. LXIII. Quod charitas dum est in desiderio, languor est.

Mirum tamen est quomodo amor sive charitas sit languor sponsae vel animae, cum charitas operiat multitudinem peccatorum [42 1Kb] ; et cum Maria Magdalene, quia multum dilexit ab infestatione septem daemonum et septem criminalium languore sanata sit [43 1Kb] . Porro amor languor est, dum amans ex desiderii dilatione torquetur, dum sponsi suspirat in amplexus. Sed qui sanat omnes infirmitates tuas, anima mea, tuum languorem fruitione curabit, quando se tibi ad habendum, ad videndum, ad fruendum facie revelata praestabit; et nunquam de [Col. 0954D] caetero separaberis ab oculo, vel amplexu illius. Gaudebit equidem Sponsus super sponsam, gaudebit super te Deus tuus. Tunc languoris angustiam fructus amoris excludet; languor enim excidet, sed non amor, quia charitas nunquam excidet [44 1Kb] . Amor igitur nunc languor est, dum cruciatur desiderio utendi. Erit autem sanitas, quando jucundabitur usu desiderii. Utendi enim desiderium tantum differt ab usu desiderii, quantum fames a satietate, quantum appetitus a plenitudine voti. Interim ergo [Col. 0955A] graviter infirmatur et languore conficitur, dum opem ferat illi super lectum doloris ejus. Vox autem languentis est et plangentis: Stipate me malis, fulcite me floribus, quia amore langueo [45 1Kb] . Initia siquidem virtutum flores sunt, et fructus honoris et honestatis. Mala vero maturiora, patientiae sunt exercitia et exempla. Stipatur itaque malis anima, dum temporis praeteriti fructus percipit, convertens in utilitatem propriam Christi flagella, opprobria, et dolores, et caetera quae passus est usque ad ignominiam crucis, et haec omnia transierunt. Christus enim jam non moritur [46 1Kb] , fructum tamen quotidianum de ipsius passione colligimus; fulcitur sponsa floribus quos naturae humanae innovatio de Christi resurrectione produxit. Hiems enim transiit, imber [Col. 0955B] abiit et recessit, flores apparuerunt in terra nostra. Ille nimirum qui dicit: Ego flos campi, et lilium convallium [47 1Kb] ; terram carnis nostrae, quae sub maledicto veteri spinas et tribulos germinabat [48 1Kb] , surgens a mortuis reflorescere fecit, et in novae regenerationis infantiam nos reduxit. His malis et his floribus stipanda et fulcienda est, ut ea quam habet ad Deum non torpescat affectio, donec recepta in amplexibus Sponsi, dicat: Laeva ejus sub capite meo, et dextera ejus amplexabitur me [49 1Kb] . Quidquid enim in primo Sponsi adventu de illius sinistra nunc recipit, comparatione gloriae, quam in amplexu dexterae susceptura est, modicum reputabit, sicut scriptum est: In sinistra ejus divitiae et gloria, et in dextera ejus longiturnitas vitae [50 1Kb] .



CAP. LXIV. De dimensionibus charitatis et communione sanctorum.
[Col. 0955C]

Sane sicut nunc Deus imperfecte et ex parte cognoscitur, sic etiam imperfecte diligitur. Cognitio enim, quam de Deo in praesenti habemus, si comparetur ad notitiam patriae, quando revelata facie videbimus Deum, quando videbitur in gloria sua, quando ostendet faciem suam, et salvi erimus [51 1Kb] . Et sicut ingressus matutinae lucis per tenuissimam rimam se habet, si ad meridianum splendorem conferatur quando sol lucet in virtute sua; sic dilectio Dei, quae in hac peregrinatione habetur, quasi scintilla ignis exigua est ad magnum illius amoris ignem, quo justi cum seraphim in superna Jerusalem [Col. 0955D] igne charitatis ardebunt. Nunc enim ignis in Sion, tunc vero caminus erit in Jerusalem [52 1Kb] . Cum autem in amore Dei erga nos sint, teste Apostolo, longitudo, latitudo, sublimitas et profundum [53 1Kb] ; charitati divinae humana dilectio pro suae insufficientiae modulo se captat. Deus equidem non superficialiter dilexit nos, non mediocriter, sed plene, sed sincere, sed medullitus. Utinam et nos comprehendere possimus cum omnibus sanctis, quae sit tantae charitatis altitudo, longitudo, latitudo, profundum!

Altitudo est excellentia gloriae, quam praeparavit [Col. 0956A] Deus diligentibus se, quam non oculus vidit, nec auris audivit [54 1Kb] . Profunditas ejus est inclinatio divinae majestatis a Patris coaequalitate usque ad formam servi, et exinanitio Filii usque ad mortem, et ignominiam crucifixi. Longitudo ejus est sine initio, sine fine. Dilectio enim ejus non incipit, nec desinit, quae ante mundi constitutionem elegit nos in dilecto Filio suo [55 1Kb] . Et sicut scriptum est, Misericordia ejus ab aeterno, et usque in aeternum super timentes eum [56 1Kb] . Latitudo ejus ampla, extensa et diffusa est in omnem benevolentiae modum. Ipse enim vult omnes homines salvos fieri [57 1Kb] . Per ipsam proprio Filio non pepercit, sed pro nobis omnibus tradidit illum, ipsumque nobis donans, teste Apostolo, nobis omnia donavit in eo [58 1Kb] , sic etiam pari vicissitudine charitas [Col. 0956B] hominis se divinae charitati conformi dimensione coaptat. Alta est, dum aeterna et coelestia contemplatur. Profunda est cum ab homine propter Deum vilitas et abjectio affectatur. Longa est, quia finaliter perseverat; fides enim et spes atque scientia et caetera evacuabuntur, charitas autem nunquam excidit [59 1Kb] . Lata est quia laeta est, quando in delectatione justitiae cor hominis dilatatur. Lata est, cum extendit se non solum ad Deum et proximum; sed etiam amore pio amplectitur inimicum. Lata est, cujus mandatum latum est, dicente Propheta: Omnis consummationis vidi finem, latum mandatum tuum nimis [60 1Kb] . O lata et dilatans charitas, quam magna est domus tua et ingens locus possessionis tuae, cujus [Col. 0956C] longitudinem et laditudinem et altitudinem et profundum comprehendunt sancti! Utinam et nos cum eis eadem sagena charitatis possimus pariter comprehendi! Dilatat itaque charitas in sanctis tentorium suum, ut si Deum et proximum dilexerimus, recipiamur in communi exsultatione sanctorum. Quocirca non angustemur in visceribus nostris, non coarctemur intra limites quantulaecunque justitiae nostrae; credamus in Spiritum sanctum, sanctam Ecclesiam Catholicam, sanctorum communionem, ut imperfectum nostrum videant oculi tui, Jesu, et in beneplacito tuo sanctorum communione nostra insufficientia suppleatur. Si enim in sanctis dilexerimus Deum, et ipsi pro suorum meritorum exigentia suam nobis communicabunt beatitudinem apud [Col. 0956D] Deum. Si enim in medio diligentium se erit Deus omnia in omnibus [61 1Kb] , necesse est ut affectus communes gaudiorum communio comitetur. Non solum itaque proximi sed tota Christi beatitudo communione amoris et exsultationis, atque alieni participatione gaudii notra erit. Quod ergo minus beatitudinis in me habiturus sum, de beatitudine aliena supplebo. Bonum enim, quod in Deo vel in proximo diligam, diligendo faciam meum, ut perfectio gaudii alieni meum suppleat imperfectum. Vis, ut familiari exemplo rei hujus faciam tibi fidem? Videt [Col. 0957A] mater filium suum, quem super omnia diligit regali unctione ac diademate imperiali sceptroque et infulis augustalibus insigniri, quanta est matris dilectio, tanta est exsultatio ejus ex filii honore, propriique fervorem amoris sui gaudii comitatur affectus. Sicut ergo gaudium filii sui atque populares applausus omniumque congratulationem sibi mater appropriat; sic in terra viventium unusquisque beneficio charitatis omnium beatitudini coexsultat. O communio! o dulcedo amoris! o securitas, o requies, o Sabbatum delicatum! o aeternae felicitatis introitus, quem pretiosiorem omnibus thesauris, desiderabiliorem omnibus divitiis, elegantiorem omnibus regnis operatur [Col. 0958A] charitas de corde puro et fide non ficta [62 1Kb] . Quis mihi dabit hoc amatorio potu inebriari, hoc lethargo sopiri, ut totus a corde meo mortuus, totus translatus in amorem Dei et proximi, inter has duas sortes in pace in idipsum dormiam et requiescam [63 1Kb] ? Quis me illi sanctae communioni ascribet, ubi jucunditas angelorum transfundetur in omnes et ab omnibus refundetur in Deum, eritque Deus omnia in omnibus [64 1Kb] , ut sit ipse universis diligentibus eum, amor, gaudium, pax, vita, quies, claritas, securitas et jubilatio, satietas omnium desideriorum, aeterna et consummata gloriae plenitudo! Amen.




[Col. 0957]
PASSIO REGINALDI PRINCIPIS OLIM ANTIOCHENI.

[Col. 0957B] Antequam comedam suspiro et quasi inundantis aquae sic rugitus meus, quia timor quem timebam evenit mihi, et quodcunque verebar accidit. Sperabam in eo, qui spes nostra est, qui facit concordiam in sublimibus suis, ut sedata contentione quae effusa est super principes; promissum terrae promissionis auxilium exhiberent hi qui se voto illius peregrinationis astrinxerant. Nunc autem verbum crucis, quod super fidelium mentes inaudito fervore charitatis accenderat, sic tepuit, sic quotidie torpore sepultum est, ut spiritum soporis et oblivionem mortis filiis hominum videatur Deus immisisse. Ubi est eorum devotio, qui singultuosis quandoque suspiriis et in perpetuosa lacrymarum inundatione dicebant: Si oblitus fuero tui, Jerusalem, oblivioni [Col. 0957C] detur dextera mea [65 1Kb] ? hi, quos in obsequium inflammaverat amor Christi, a fide et charitate quae in Christo est degenerantes, militiam Dei in malitiam converterunt; eos autem qui aliis flamma et exemplo virtutum debuerant praelucere, tanquam carbones desolatorios fumare video potius quam flammare; non tepide sed ferventer et cum omni cordis exsultatione illuc ire debuerant, ubi de lapidibus vivis fundatur mons Sion in exsultatione universae terrae [66 1Kb] . Aperuerat et complanaverat iis Dominus viam vitae, ut ingrederentur in illam requiem, ad quam Apostolus nos invitat; sed quia dolose egerunt in conspectu ejus, immittit eis Dominus rotam malorum, quibus inquit: Juravi in ira mea, non introibunt in requiem meam [67 1Kb] , magnatibus, qui signum crucis [Col. 0957D] acceperant, parum videbitur servire Domino ad suscitandos tribus Jacob terramque promissionis tenendam, ubi fierent in lucem gentium, portarentque [Col. 0958B] nomen Domini usque ad extremum terrae. Jactati autem vento jactantiae quasi filii effreni, intendentes et mittentes arcum, conversi sunt in die belli [67* 1Kb] , ut eis merito verbum illud Salomonis aptetur: Ventus et nubes et pluviae non sequentes, vir gloriosus promissa non complens [68 1Kb] ; terra itaque promissionis, in qua steterunt pedes Domini [69 1Kb] , ut verbis Job utar, data est in manus impii [70 1Kb] , paucique fideles, qui de ista strage lamentabili remanserunt, aestimati tanquam oves occisionis mortificantur tota die [71 1Kb] . Sed et nobilis ille marchio, longa Tyri obsidione atque continua hostium impugnatione vexatus, et fame confectus, diutissime Occidentalium principum adventum et auxilium exspectavit. In hac spe universa fortiter sustinuit, adventum bellicosae gentis exspectans, [Col. 0958C] sed vereor ne sic eam praestoletur, ut Britones Arturum et Judaei Messiam. Scriptum est: Maledictus qui confidit in homine et qui ponit carnem brachium suum, ideoque vir ille benedictus confidat in Domino et erit Dominus fiducia ejus [72 1Kb] ; viriliter agat et confortetur cor ejus [73 1Kb] , habitet in adjutorio Altissimi et protectione Dei coeli commoratus [74 1Kb] exspectet eum, qui est exspectatio Israel [75 1Kb] , ut sit brachium ejus in tempore tribulationis, atque per ipsum salutem operetur in medio terrae [76 1Kb] . Reprobatis enim magnatibus qui injurias Christi et fidelium sanguinem vindicare hactenus distulerunt, hunc sibi specialiter reservavit ad faciendam vindictam in nationibus [76* 1Kb] , et de ipso cantetur quod in Salomone scriptum est: Ab uno sensato inhabitabitur patria et [Col. 0958D] a tribus infidelibus deseretur [77 1Kb] . Pro liberatione regni Jerusalem nobis obtulerat Dominus regnum coelorum nec autem quia nos ejus oblatione minus [Col. 0959A] dignos invenit, ipse humanum dedignatus auxilium ex quo voluerit dedignatione aut potius indignatione sua fortitudinem gentium dissipabit, et dicet: Brachium meum salvabit me et indignatio mea ipsa auxiliabitur mihi [78 1Kb] ; ex quo non compatiuntur ejus injuriae divinaeque gloriae damnum relevare non curant, per quod erant gloriam adepturi, ipse sibi non deerit, sicut per eumdem Isaias loquens: Propter me, inquit, faciam ut non blasphemer et gloriam meam alteri non dabo [79 1Kb] , mea est, inquit, ultio et ego retribuam, percutiam et ego sanabo [80 1Kb] . Scimus, Domine, quod in manu tua est afflictio et consolatio, vita et mors. Verbum Isaiae est: Quis dedit Jacob in direptionem et Israel vastantibus? Nonne ipse Dominus, cui peccavimus [81 1Kb] ? Revera, omnia quae fecisti [Col. 0959B] nobis, Domine, in vero judicio fecisti [82 1Kb] quia peccavimus tibi et mandatis tuis non obedivimus: sed da gloriam nomini tuo [83 1Kb] , et fac nobiscum secundum multitudinem misericordiae tuae [84 1Kb] , quia peccavimus tibi: salva nos, Salutare Israel, quia iniquitates nostrae responderunt nobis et multae sunt adversiones nostrae; quoniam populum tuum, Domine, humiliaverunt et haereditatem tuam vexaverunt [85 1Kb] ; gloria nostra ad alienos translata est; elongata est a nobis, benignissime Jesu, crux tua: haec erat nobis arca Novi Testamenti, haec erat nobis propitiatorium exauditionis, vexillum salutis, titulus sanctitatis, spes victoriae, foedus et arca divinae gratiae, character Christianae militiae, fundamentum fidei, [Col. 0959C] subversio inimici, spoliatio inferni, scala coeli, janua paradisi, relevatio lapsorum, clausorum aperitio, consolatio afflictorum, tutela corporum, armatura spirituum, salus viventium, vita mortuorum, liberatio captivorum, humilium exaltatio et dejectio superborum. Quod arcam Veteris Testamenti praemisisti, Domine, ab allophylis capi, dura plaga, gravis animadversio, et saevae indignationis indicium fuit. Sed in captione tuae crucis iram tuam, Domine, tanto gravius et intolerabilius effudisti, quanto tibi erat acceptior crux quam arca, Novum Testamentum quam Vetus, lux quam umbra, veritas quam figura: et quae collatio lucis ad tenebras, vivificae crucis ad arcam veterem et lignum mortuum? Quid, inquam, bone Jesu, tua cruce vicinius [Col. 0959D] aut conjunctius tibi fuit? Vide, Domine, fixuras clavorum non solum in manibus aut pedibus tuis, sed in cornibus crucis, quibus quandoque affixus eras reconcilians mundum tibi: haec sola supererat quasi victoriosum insigne vel titulus triumphalis de pugna qua vicisti mundum, relicta in testimonium fidei et exemplum virtutis, in recordationes ineffabilis gratiae et aestimabilis charitatis. Recognosce in ea, Domine, signa militiae tuae, et eam per quam redemisti mundum non differas a captivitate [Col. 0960A] redimere. Victo siquidem ac mortuo Saul Philisthaei arma illius in templo Dagon posuisse leguntur. Arma tua, quaeso, Domine, quibus aerias debellasti potestates, non humilientur in templo Dagon, sed glorificentur in templo sancto tuo, quod est in Jerusalem. Vide ne manibus nefariis polluatur crux rubricata sanguine illo, qui petras scidit, qui solem obscuravit, qui terram concussit, qui monumenta aperuit et mortuos suscitavit.

O inexhaustae et ineffabilis misericordiae Deus, quare humilias et confundis cor populi tui, atque in tui nominis injuriam et contumeliam Christianae fidei permittis inimicorum tuorum cornua exaltari? Querela Jeremiae est: Quare via impiorum prosperatur [86 1Kb] ? gloriantur enim qui oderunt te [87 1Kb] , et qui [Col. 0960B] diligunt nomen tuum, in vias desolatorias effusi sunt. Job etiam querelatur et dicit: Cur impii vivunt? sublimati sunt confortatique, domus eorum securae et pacatae sunt, et non est virga Dei super illos [88 1Kb] . Hoc est, inquit Salomon, pessimum inter omnia quae sub coelo sunt, quia eadem cunctis eveniunt, justo et impio [89 1Kb] . David quandoque adeo pulsatus est quaestione et turbatus, ut diceret: Mei autem pene moti sunt pedes, pene effusi sunt gressus mei et zelavi, inquit, super iniquos pacem peccatorum videns [90 1Kb] . Cumque praesentem quaestionem multipliciter disputasset, tandem sub quadam determinatione omnem scrupulum dubitationis abscidit; dum subjicit: Verumtamen propter dolos posuisti iis, dejecisti eos dum allevarentur [91 1Kb] ; prosperitas siquidem [Col. 0960C] posita est illis in laqueum et ruinam, sicut scriptum est: Prosperitas stultorum perdet eos [92 1Kb] , nam Deus occulto judicio suo quosdam prosperari permittit et dimittit eos secundum desideria cordis eorum, ut eant in adinventionibus suis [93 1Kb] , Misereamur, inquit, impio et non discet facere justitiam [94 1Kb] , eos autem quos odit temporaliter honorificans et extollens, apponit iniquitatem super iniquitatem eorum [95 1Kb] , ut qui in sordibus est sordescat adhuc [96 1Kb] , seque in omne desiderium cordis sui effundat, donec ipsius malitia compleatur. Sic ergo laetatur peccator in desideriis animae suae [97 1Kb] , non intelligens quid super illum cogitet, terribilis in consiliis super filios hominum [98 1Kb] . Subito enim transit in cumulum dolorum [Col. 0960D] intolerabilium et interminabilium cumulus iste brevium voluptatum. Teste namque Job, in diem perditionis servabitur malus et ad diem furoris ducetur [99 1Kb] . Justi autem Domini a Domino flagellantur; flagellat enim omnem filium quem recipit [100 1Kb] ; vel in tribulationibus patientes Dei judicia gratanter acceptant, nam etsi Dominus eos corporaliter et temporaliter affligens videatur iratus, in voce tamen laudis et consolationis exsultant propter judicia Domini, cujus misericordiam flagellis sapienter [Col. 0961A] agnoscunt. Exsultaverunt, inquit, filiae Judae propter judicia tua, Domine [1 1Kb] . Hi vero qui in labore hominum non sunt, et cum homminibus non flagellantur [2 1Kb] , in mortem propriam ruunt, dum sua novissima non intelligentes, sed prosperis excaecati, inter iram et misericordiam Domini non discernunt. Dominus enim Israel in eo quod miseretur irascitur, et in eo quod irascitur miseretur. Ideo dicit ille sapiens: Quis novit potestatem irae tuae [2* 1Kb] ? et de misericordiis idem dicit: Quis sapiens et custodiet haec, et intelliget misericordias Dei [3 1Kb] ? Judex misericors reum quandoque flagellat, ut ipsum a suspendio liberet, atque medicus incidit apostema, ut melius ac plenius sanet. Sic et medicus omnium medicorum hominem a peccato melius [Col. 0961B] tunc et efficacius purgat, dum voces aegroti conquerentis et clamantis audire dissimulat. Contra stimulum Satanae clamat Apostolus, atque ter Dominum rogat, nec exauditur [3* 1Kb] . Legitur etiam quod cum beatus Antonius a malignis spiritibus vexaretur, post plagas durissimas, illis portentis evanescentibus, tandem coelesti lumine recreatus dixit: Bone Jesu, ubi eras hucusque? et vox ad eum: Antoni, hic eram, tuamque patientiam exspectabam. Ideo Propheta dicit: Deus meus, clamabo per diem et non exaudies, et nocte, et non ad insipientiam mihi [4 1Kb] ; insinuans quod cum Deus hominem pro voto suo quandoque non exaudit, salutem tamen ipsius non exaudiendo procurat. Quis enim novit quid expediat sibi? Quis enim novit utrum ira an odio dignus [Col. 0961C] cit [5 1Kb] ? Ideo beatus Job ignorans quod eum flagella Domini efficaciter et plene purgassent: Cum impleverit, inquit, Dominus voluntatem suam in me, adhuc alia multa praesto sunt ei [5* 1Kb] . Sic ergo filios perditionis exaltat Deus ut gravius allidantur, et justos allidit temporaliter ut gloriosius exaltentur. Exspectant autem justi cum laetitia mercedem laborum suorum [6 1Kb] ; nam exspectatio justorum laetior spesque jucunditatis aeternae eos inconfusibiles facit. Tribulatio enim patientiam operatur, patientia vero probationem, probatio spem, spes autem non confundit [6* 1Kb] . Confidant ergo et sperent in te qui noverunt nomen tuum, quoniam non derelinquis sperantes in te, Domine [7 1Kb] . Arrham hujus spei habentes apostoli [Col. 0961D] summam reputabant in hac vita beatitudinem propter justitiam persecutionem pati [7* 1Kb] . Donum siquidem coeleste est, donum optimum et descendens a Patre luminum [8 1Kb] , pro Christo contumelias sustinere. Unde et Apostolus ait: Vobis, fratres, donatum est non solum ut credatis in eum, sed ut etiam patiamini pro eo [9 1Kb] . Teste namque sacro eloquio sicut Christus in capite, id est in seipso passus est, ita et eumdem pati oportet in membris suis, quatenus ad perficiendum holocaustum suum unusquisque canonem [Col. 0962A] solvat pro debito publicae functionis. Ideoque Paulus, unum inter caetera membra Christi praecipuum: Suppleo, inquit, ea quae desunt passioni Christi in carne mea [10 1Kb] . Justi ergo lucrum reputant et existimant gaudium, quoties pro Christo varias tribulationes incurrunt, sicut vox apostolica monet, dicens: Fratres, omne gaudium existimate, cum in varias tentationes incideritis [11 1Kb] . Scimus siquidem quod omnes qui pie volunt vivere in Christo, sicut scribitur Timotheo, patiuntur persecutionem. Mali autem homines et seductores proficiunt in poenis, errantes et in errorem mittentes [12 1Kb] . Non solum justi sed etiam perversi et impii quandoque igne tribulationis uruntur. Immittit enim iis Dominus frequentes immissiones per angelos malos [12* 1Kb] . Sed longe diversa [Col. 0962B] sunt aurum in fornace rutilans et palea fumans, et, si pari motu agitentur unguentum et coenum, ex uno tamen suavitatis odor fragrat, ex altero fetor exhalat; sic inter pressuras justi probantur, impii reprobantur; et cum justi in patientia possideant animas suas [13 1Kb] , impii nullam habentes in adversitate patientiam, Dominum in prosperis benedicunt, sicut scriptum est: Confitetitur tibi cum benefeceris ei [13* 1Kb] , deficiunt autem in duris et in miseriis non subsistunt. Scriptum est autem de his qui perdiderunt sustinentium [14 1Kb] . Ideo in illa lamentabili strage et inconsolabili plaga, quam in terra promissionis furor Domini nuper exercuit, multi sancti et multi impii miserabiliter in ore gladii corruerunt, ut in illa contritione grana separarentur a paleis, ut vasa [Col. 0962C] ignominiae quassarentur, atque in vasis gratiae suam Dominus misericordiam revelaret; nam, sicut Apostolus dicit: Volens Deus ostendere iram suam et notam facere patientiam suam, sustinuit in multa patientia vasa irae apta in interitum, ut ostenderet divitias gloriae suae in vasis nunc quae praeparavit in gloriam, quos et vocavit [15 1Kb] ; percussit itaque simul impium et justum, ut alterum consumeret, alterum consummaret. Mors enim peccatorum pessima [16 1Kb] , pretiosa autem in conspectu Dei mors sanctorum ejus [17 1Kb] .



TRANSITUS AD ULTERIORA.

Congregaverat ille Babylonius canis, ille filius perditionis fere universos principes nationum. Convenerunt [Col. 0962D] universi reges terrae adversus Dominum et adversus Christum ejus [17* 1Kb] ; cumque ex adverso Christianorum paucitas in pugnam procederet, Saraceni absque aestimatione et numero circumquaque effusi, et ex omni parte operientes faciem terrae, Christi milites undique circumcluserunt. Referebat nobis frater regis Hierosolymitani qui cum cruce captus est; referebant etiam fratres Hospitalis et Templi, quod omnes illi qui, tanquam degeneres et imbecilles, sibi in fuga posuerunt praesidium, [21 1Kb] [21* 1Kb] [Col. 0963A] quasi in ictu oculi occisi et contriti sunt; alii vero qui in Christi charitate fundati accinxerant fortitudine lumbos suos, coronam immarcescibilem et haereditatem incorruptibilem et incontaminatam in coelis fiducialiter exspectantes [18 1Kb] , licet pauci et longo itinere fatigati, diutissime tamen illi infinitae multitudini non sine plurima strage hostium restiterunt, atque potius impulsi et oppressi quam capti, in conspectu illius Antichristi oblati sunt. Sedebat enim crudelis bestia in ostio papilionis sui, in cujus ore mors militum Christi erat. Stabant et illi exuti armis tanquam oves ad victimas, fortes quidem et omnino intrepidi; nam super omnia desiderabilia hujus vitae unicum et praecipuum habebant in voto, quidquid excogitare posset hostilis malitia, sustinere [Col. 0963B] pro Christo. Habebant siquidem passionem Christi et vitae aeternae praemium prae oculis cordis, in quorum recordatione sese ad omnem malorum tolerantiam confirmabant. Aspiciebant, sicut de illis et aliis Apostolus loquitur ad Hebraeos [18* 1Kb] , in auctorem fidei et consummatorem, Jesum, qui proposito sibi gaudio sustinuit crucem confusione contempta.

Erat autem inter eos gloriosae memoriae Reginaldus, quondam princeps Antiochenus, dominus montis Regalis, egregius atque constantissimus Christi professor et in proximo pro Christo felici martyrio coronandus. Scripturae committerem, ad aedificationem forte simplicium, pauca quae de triumpho ipsius ex certissima relatione cognovi; verumtamen [Col. 0963C] ego, vir videns paupertatem meam [19 1Kb] , vereor gloriam tanti viri in materiam narrationis assumere, qui stylum prudentiae et eloquentiae majoris exposcit. Quia tamen, ut verbis Job [19* 1Kb] utar; Si tacuero, os meum condemnabit me, et ex ipsa taciturnitate mea Christi martyrem offendisse videbor, sufficit mihi, si per verborum folia qualitercunque fructum in eo probatissimae virtutis ostendam, ut nomen illius memoriae commendetur, cujus memoria in benedictione est. Utinam possem tantum iter incipere quod alterius elegantior facundia debeat consummare! Vir siquidem pollutus labiis sum ego, et in medio populi polluta labii habentis ego habito [20 1Kb] . Utinam de superno altari mihi calculus afferatur, cujus tactu, ut in tanto martyre digne aliquid loquar, oris mei spurcissimi [Col. 0963D] scoria excoquatur.



DE VITA ET VIRTUTIBUS PRINCIPIS REGINALDI.

Erat siquidem jure successario dominus Castilionis Sanciti Burbonis aliorumque magni nominis Castilliorum. Cumque ei dux Burgundiae suam filiam in matrimonio obtulisset, ille licet puerulus, senili tamen gravitate mundum sibi arridentem irridens, et tam mundi quam sui corporis florem contemptibiliter calcans, coepit gloriari in cruce Domini nostri Jesu Christi, et terram, in qua steterant pedes Domini, tota cordis affectione suspirans, signoque crucis accepto, Jerosolymam festinantius [Col. 0964A] petens suo desiderio satisfecit. Prosperum siquidem iter fecerat ei Dominus salutarium nostrorum, qui ipsum segregavit de utero matris suae in opus virtutis et exemplum fortitudinis. Quis hujus pueri fidem inferiorem judicet fide Moysi, quam Apostolus commendans ait: Fide Moyses grandis factus negavit se filium Pharaonis, eligens affligi cum populo Dei potius quam peccati temporalem habere jucunditatem; majores enim divitias Aegyptiorum divitiis reputabat improperium crucis Christi [20 1Kb] . O quam bonum est viro, cum portaverit jugum Domini ab adolescentia sua [20* 1Kb] , nam, cum adhuc esset adolescentulus et contemptus, quia tamen sub Domini jugo prurientis carnis insolentiae motus sancta maturitate cohibuit, magnificavit eum Dominus in conspectu [Col. 0964B] regum, et ad regnum confirmavit aeternum; nimirum in sinistra Domini divitiae et gloriae et dilectiones dextera ejus usque in finem [22 1Kb] . Affluebat itaque sapientia et gratia apud Deum et homines [22* 1Kb] . Erat enim in armis strenuissimus, in fide Christi firmissimus, serenissimus in facie, in operibus timoratus, spe longanimis, charitate profusus, misericors, providus, mitis et humilis, jucundus vero et circumspectus in verbis. Erat sane mel et lac sub lingua ejus, dederatque ei Dominus linguam eruditam, ut sciret quando deberet proferre sermonem. Cum ergo totam provinciam strenuis et gloriosis bellorum actibus adeo celebriter illustrasset, ut congrue posset dici, quod data erat sibi gloria Libani, [Col. 0964C] decor Carmeli et Saron [23 1Kb] , nunquam tamen in ore ejus verbum jactantiae prodiit, nec in vultu ejus nota vel motus elationis apparuit. Et jam factus princeps Antiochenus, triumphales eventus, quibus in confusionem gentium Christi gloriam magnifice dilatabat, quanto in ipso erat, dissimulatione et silentio ab humanis laudibus abscondebat. Nonne videtur Isaias de ipso praesensisse quod dicit: Erat vir abscondens sermones suos, et apparebit in terra Sion sicut fluvius gloriosus in terra sitienti. Porro cum in ejus peregrinatione de uxore ejus timorata et sancta, quam cum principatu acceperat, filiam genuisset, eamque illustri regi Hungariae in matrimonio collocasset, constanter in corde suo firmavit pro lege Domini sui certare usque ad mortem. [Col. 0964D] Videbat enim quod non habebat in hac peregrinatione manentem civitatem, sed futuram oportebat inquiri [23* 1Kb] . Sic Apostolus, de Abraham loquens: Fide, inquit, peregrinatus in terra promissionis, quasi in aliena habitans, promissionem exspectabat, fundamentum spei habens civitatem, cujus artifex et creator est Deus [24 1Kb] . Captivabat equidem omnem intellectum et omne corporis exercitium in obsequium servitutis illius, cui servire regnare est. Quadam autem die, cum solito gloriosius de filiis dissidentiae triumphasset, volens coelestis figulus probare vas, quod fecerat in honorem et gloriam, [Col. 0965A] permisit eum dolo quorumdam fratrum falsorum ab hostibus capi et in exsilium duci. Captivatus itaque in terra dissimilitudinis, quasi alter Ezechiel erat jejuniis et orationibus serviens die ac nocte [24* 1Kb] ; cum igitur injuriis et contumeliis super dorsum ejus fabricarent peccatores, ipse contra omnes insultus hostilis malitiae scutum patientiae opponebat, vincens per omnia in bono malum; eratque sicut de reliquis Jacob legitur [25 1Kb] in medio populorum quasi ros a Domino et quasi stilla super arborem, quae non exspectat virum, neque praestolatur filios hominum. Habens itaque in manibus animam suam et institutus in omnibus, sicut Apostolus dicit: Sciebat saturari et esurire, abundare et penuriam pati, potens omnia in eo qui ipsum confortabat [25* 1Kb] ; sane ille qui [Col. 0965B] fidelibus suis dicit: Non vos relinquam orphanos [26 1Kb] , qui non permittet tentari suos supra id quod possunt [27 1Kb] , sed tollit virgam peccatorum desuper sortem justorum, ut non extendant justi ad iniquitatem manus suas [28 1Kb] : hunc in exsilio examinare, non exinanire decrevit. Ideoque quindecim annis, quibus exsulavit, elapsis, ipsum tanquam argentum purgatissimum, tanquam aurum obryzum, de camino captivitatis eduxit. Ad ejus liberationem desideratissimam non solum regnum Jerosolymorum, sed omnia Christianorum regna ineffabili gaudio sunt perfusa; licet enim juvenis esset, praematura tamen senectus, ex captivitate potius quam aetate proveniens, totum caput ejus canitie intempestiva resperserat. [Col. 0965C] Scriptum est autem: Corona dignitatis senectus, quae in viis justitiae reperitur [29 1Kb] . Cedebat ei ad gloriam senectus venerabilis nec diuturna neque annorum numero computata; nam cum capitis canitie canuerant sensus hominis, cumque Apostolus dicat: Omne quod antiquatur et senescit prope interitum est [30 1Kb] , propterea canities eum circa novissima sua cogebat esse sollicitum; coepit autem vir Dei, cujus conversatio jam erat in coelis [31 1Kb] , habitare in monte-Regali, cujus dominus erat; ibique, ut verbis Isai [32 1Kb] utar, princeps, quae digna sunt principe cogitans, vigiliis, jejuniis, disciplinis, orationibus et eleemosynis jugiter insistebat, et, sicut differentius caeteris obtinebat militiae Christianae titulos, ita quibuslibet religiosis in terra sanctitatis [Col. 0965D] gratia praeeminebat, et saepissime magni et ambitiosi honores regni etiam Jerosolymorum eidem quandoque oblatum est; sed pro Christi amore honesta possessionum paucitate contentus, ea duntaxat sibi retinuit quae ad usum pauperum et armorum exercitium contra inimicos crucis Christi sibi sufficere videbantur. Nonne videtur tibi esse alter Jonathas, de quo scriptum est quia anima Jonathae conglutinata est animae David [33 1Kb] ; nam, qui adhaeret Domino, unus spiritus est cum illo [34 1Kb] , et exspoliavit se Jonathas tunica qua erat indutus, et dedit [Col. 0966A] eam David et reliqua vestimenta usque ad gladium et arcum et balteum [35 1Kb] . Porro iste, cum arca Domini caperetur, in fugam conversus occubuit; iste cum Domini cruce pariter captus cursum hujus vitae glorioso certamine consummavit.



LONGITUDO ET LATITUDO PALAESTINAE SECUNDUM HIERONYMUM.

Porro ille filius perditionis Salahadinus, cujus funesto et damnato nomine invitus et dolens hanc epistolam contamino, biennali spatio non cessaverat praemiis, precibus et promissis, fere universos principes et populos nationum congregare; fuitque tanta multitudo supervenientium canum, quae nec numero claudi nec ratione humana poterit aestimari. Pro causa consilii partes occiduas patriarcha Hierosolymitanus [Col. 0966B] adierat, sed, quod probrosum est dicere, adeo pauci aut nulli secuti sunt eum, quod nec numerum habuerint. Dicebat vir sanctus et prudens, quod tanta paucitas tantae infinitati non resisteret, sciens quod Dominus erat offensus propriae terrae, in cujus fide et virtute unus quinque prosequebatur mille, et duo fugabant decem millia [35* 1Kb] . Sane si quis brevitatem terrae promissionis et inaestimabilem immensitatem provinciarum et regionum circumjacentium, eamque impugnantium diligenter attendat, manifeste videbit quod Deus positus est in ea murus et antemurale, qui nunquam nisi offensus permittit illam multitudinem praevalere.

A Dan usque Bersabee, ubi vix XL milliaria interjacent, [Col. 0966C] ejus longitudo protenditur; latitudo vero a Joppe usque Bedleem, spatio X milliarium interposito, nam eidem conterminat vastissima solitudo; si vero juxta librum Numeri [36 1Kb] , velis terrae promissionis ambitum circumquaque metiri, incipias a meridie maris Salinarum per Syriam et Cadesbarne usque torrentem Aegypti, qui juxta Rinochorum magno mari influit, et ab occidente ipsum mare quod Palaestinae Phoenicis, Syriae coelae, Ciliciaeque protenditur; ab aquilone Taurum montem et Zephyrum usque Emath, quae appellatur Ephraim Syriae; ab oriente vero per Antiochiam et lacum Ceremth, quae Tiberias dicitur, et Jordanem qui mare influit Salinarum, quod nunc mare Mortuum dicitur. Trans Jordanem vero et duarum et semis [Col. 0966D] tribuum possessio est Reuben et Gad et dimidia tribus Manassae. Ita siquidem promissa sunt, non possessa; nam nec David rex fortissimus, nec Salomon in omni gloria sua, nec eorum successores ultra primam divisionem quam fecimus, palmum unum habuisse leguntur. Sed nec Abraham, cui promissio facta est, teste beato Stephano protomartyre in Actibus apostolorum, pedem illius terrae obtinuit. Sed et de sanctis Patribus Apostolus loquens: Hi homines, inquit, mortui sunt non acceptis promissionibus, sed procul eas videntes, et [Col. 0967A] salutantes et confitentes quod peregrini erant et advenae super terram [37 1Kb] . Judaeis vero terrena sapientibus terra Chanaan promissa est, sapientibus vero coelestia regnum coelorum promittitur. Ex his certissime liquet aliam esse terram promissionis, in qua est coelestis Jerusalem, cujus haec figura est. Unde et cum David regnaret in ea, dicebat, quasi ad altera peregrinans: Advena ego sum et peregrinus, sicut omnes patres mei [38 1Kb] ; et: Hei mihi quia incolatus meus prolongatus est [39 1Kb] ; et beatitudines illius exspectans: Credo, inquit, videre honitatem Domini in terra viventium [39* 1Kb] . Placet nimirum ei, qui finxit sigillatim corda hominum, de terrestri Jerusalem dilectos suos transferre in coelestem. Unde et in ea, per quam recepimus nostrae fidei [Col. 0967B] fundamentum, paratur nobis et affertur nobis via libera et progressus in coelum. Eapropter terrena Ilium frequenti hostilitate destruitur ut, juxta verbum prophetae [40 1Kb] , filii peregrinorum reaedificent eam, et non manufactam in coelis sibi aedificent civitatem; nam, sicut Isaias dicit: Posuit eam Dominus lapidem oneris universis gentibus, dum in vastatione illius vires suas unusquisque circumjacentium principum experitur [40* 1Kb] .

Legimus equidem quod, irruentibus Moab et Philisthiim, postea Syria infestante, demum vastante Babylonia, septuaginta annis templum in solitudine fuit; tandem sub Cyro rege Persarum, sicut Esdras et Neemias propheta plenissime referunt, templum [Col. 0967C] reaedificatum est, atque sub Dario rege Persarum et Medorum a Zorobabel filio Salathiel et Jesu filio Josedec sacerdote magno. Passa est autem civitas pressuras intolerabiles, vicissim irruentibus Aegyptiis, Medis et Macedonibus. Quare loquerer tyrannidem crudelissimi Antiochii Epiphanis, gravem Pompeium, Gabinium Scaurum solum, quorum unusquisque illius civitatis et terrae procuravit exitum? transeo Titum et Vespasianum, quibus icruentibus, civitas data est lamentabili desolationi in solitudinem et desertum. Quid de illorum quibusdam loquerer, Manasse, Aman, Joachim, Sedechia, qui omnes damnabili exitio consummati, dati sunt universis regibus in horroris materiam et timoris exemplum. In istis dat Dominus metuentibus [Col. 0967D] significationem, ut fugiant a facie arcus [41 1Kb] . Ideo, quoties contra pia Domini flagella populus ille in sua malitia obsurdescit, ipse super habitatores terrae spiritum indignationis et despectionis effundit, sicut beatus Job spiritu prophetiae loquens: Effundit, inquit, despectionem super principes; balteum regum dissolvit et praecingit fune renes eorum. Adducit consiliarios in stultum finem et judices in stuporem; ducit sacerdotes in gloriam et optimates supplantat [41* 1Kb] . Sic humiliat iratus, quos placatus exaltat; nam ira indignationis ejus et vita in voluntate [Col. 0968A] ejus [42 1Kb] . Haec omnia in terra illa nuper accidisse cognovimus; nam, ut verbum prophetae assumam, non poterat Dominus ulterius portare propter malitiam impiorum hominum; pervenerunt enim peccata eorum in coelum, et recordatus est Dominus iniquitatum populi et super eos infudit iram indignationis suae [43 1Kb] . Sed quare tam longa et taediosa digressione utar? quare ad nostrum principem non revertor? Hunc equidem et quosdam alios concaptivos, caeteris illustriores fama et genere, fecerat Salahadinus suo conspectui praesentari. Proposuerat filius diffidentiae prius uti deliciis, ut sic Montem-Regalem et alias munitiones fortissimas proditoriis suasionibus obtineret. Sed frustra jacitur rete ante oculos pennatorum [44 1Kb] ; fidelis siquidem [Col. 0968B] Naboth haereditatem patrum suorum nec permutat nec vendit; pretium vel commutationem aliam non acceptat pro Monte-Regali nisi montem Domini, ut inhabitet in eo in longitudinem dierum [45 1Kb] . Ab annis pueritiae voverat animam suam Domino, et hanc sub certa aestimatione dederat pretium redemptionis suae. De hoc pretio rerum optimus aestimator Apostolus loquens, et vitam sive animam pretium redemptionis suae constituens: Non facio, inquit, animam meam pretiosiorem quam memetipsum [46 1Kb] . Ut autem corda militum Christi versutissimus ille tyrannus ad votum suum fortius et efficacius inclinaret, quasi iis crucem Dominicam redditurus, quam peccatis nostris captivam tenebat, eam captivis [Col. 0968C] praecepit ostendi. Sed sapientia Dei omnia convertit in bonum his qui secundum propositum vocati sunt sancti [46* 1Kb] ; unde et in principe nostro ad praesentiam vivificae crucis tantus amor Christi, tanta gratiae virtus incaluit, ut merito possit dicere cum propheta: De excelso misit Dominus ignem in ossibus meis et erudivit me [47 1Kb] ; unde et verbum exhortationis assumens: Ecce, inquit, fratres, ecce lignum in quo pependit et redemit nos Filius Dei; in hac pro nobis mortem patiens coelum aperuit, et morte destructa in hac aeternam beatitudinem nobis dedit. Nobiscum capta est, ut ab aeterna captivitate nos liberet; et quia patrias nostras reliquimus propter istam, haec in nostram patriam nos reducet. Gaudete, fratres, quia nos respexit Dominus, [Col. 0968D] crucem suam ex industria nobiscum sustinuit capi, ut redemptio nostra concaptiva nostra fieret essetque nobiscum in praesenti morte solatium. Scio enim quod nobis mors parata est, summamque gloriam reputo ibi mori, ubi video gloriam Christianitatis et salutis humanae vexillum. Sequitur ducem ac principem hujus vexilli, qui vitam suam pro nobis posuit, et ut vitam nostram pro ipso ponamus exposcit. Tutum est vitam suam ei committere, qui dux vitae est et Dominus gloriae. Exhibete operibus, si Christum diligitis, pro quo tanto [Col. 0969A] tempore laborastis. Ecce merces laborum nostrorum! pro amore ipsius diligamus mortem et hanc praesentem laboriosam et miseram vitam habeamus contemptui, quia hodie nos Dominus in regno gloriae suae inter sanctos martyres collocabit.

Circa verba principis nihil prorsus immuto, sed in illa simplicitate in qua domino papae et multis, qui tunc aderant, relata et scripta sunt, tandemque a fratre regis Jerosolymitani, qui ibidem captus est, Cantuariensi archiepiscopo et nobis, qui pariter aderamus, vivae vocis officio apertius declarata, eadem memoriae et scripturae commendo. Intelligens autem ille infidelitatis et perfidiae princeps, quod apud sanctum principem blandiendo [Col. 0969B] non proficeret, fremens corpore et dentibus frendens: Tuus, inquit Arabice, Christus te docebit, nec ipse, nisi abnegaveris eum, hodie de manu mea liberare te poterit. Sane quem favor blandientis aurae non moverat, nec turbo tempestuosus inclinat. Suam enim in coelo radicem fixerat cedrus illa nobilis, nulliusque timebat violentiam tempestatis; nam, sicut Apostolus scribit ad Timotheum: Fundamentum Dei firmum stat, habens hoc signaculum [48 1Kb] ; princeps autem, cum in juventute sua captivatus fuisset, Arabicam linguam quam noverat audivit, sed eam post longo usu et magisterio necessitatis addidicit et respondens Arabice: Christus, inquit, neminem decipit, sed ille deceptus [Col. 0969C] est qui in eum non credit: ipsum adoro, ipsum confiteor ipsiusque tibi nomen nuntio. Si in eum crederes, evadere posses supplicia damnationis aeternae, quae tibi parata esse non dubites. Sed quid prorogas quod facturus es? Scio quod nihil sitis nisi sanguinem Christianum.

Cruenta itaque bestia milites armatos, qui ad occisionem sanctorum praeparati fuerant, praecipit introduci. Sed, irruente in principem turbine tempestatis, apparuit quid esset in homine; non expalluit ejus facies, non sanguis congelatus est; non riguere comae, vox faucibus non adhaesit, non tremuit corpus, nec mens ejus turbata est; non intellectus aut memoria torpuit, sed intrepidus et longe [Col. 0969D] solito securior nil omnino de statu consuetae dignitatis amisit. De Moyse legitur ad commendationem ejus, quod non est veritus animositatem regis; iste vero jam saeculo altior victumque mundum conculcans, nam testimonio Joannis: Haec est victoria quae vincit mundum, fides nostra [49 1Kb] , nil sapit nisi quod divinum et coeleste est, ideoque terribiles tyranni minas et circumstantes gladios vilipendit. Adhuc tamen granum sinapis integrum est, sed ex quo coeperit conteri majorem accipiet ex contritione virtutem [49* 1Kb] . Intonat et intentat terribiles minas ille malleator [Col. 0970A] fidelium Christi; sed athleta Domini fortissimus sermones ignitos quasi scintillas intimae charitatis emittens, ex abundantia enim cordis os loquitur [50 1Kb] , contra arma iniquitatis et impetum mortis nil nisi Christi nomen et scutum fidei ponebat. Ea siquidem in eo charitas fortis ut mors, imo fortior morte, et quae ipsam mortis amaritudinem in dulcedinem temperabat. O quanta est, Deus, magnitudo dulcedinis tuae, quam abscondisti timentibus te [51 1Kb] ! quam dulcis et suavis es his qui sancto sunt corde, quibus unctio tuae charitatis ipsam etiam mortem suavem et desideratissimam facit; hac dulcedine captus nominatissimus princeps, quanquam, a corpore peregrinans et complantatus in [Col. 0970B] similitudinem mortis Christi, cupiebat dissolvi et esse cum Christo [52 1Kb] . Summo desiderio appetebat finem vitae, imo, ut verius loquar, vivendi principium; nam, sicut Salomon ait: Cum consummaverit homo, tunc incipit [53 1Kb] ; hujus enim vitae transeuntis egressus est ad illam, quae nec transit nec deficit, vitam; scit invictissimus princeps cui credidit, et certus est quod potens est depositum suum in illum diem justus Judex servare [53* 1Kb] . Tutius ei videtur, juxta consilium Dei, perdere animam suam ut eam custodiat, quam custodire ut perdat [54 1Kb] . Quis enim custodiet fidelius animam suam quam Creator et Redemptor illius? multiplicabit in anima ejus virtutem [54* 1Kb] , ut quam terrena inhabitatio deprimebat, reddat liberam sine macula, sine ruga et lucis aeternae gloria [Col. 0970C] coronatam. Constantia principis mirabiliter confirmaverat fratres suos ad omnem sustinentiam tormentorum. Jamque revelatae erant ex multis cordibus cogitationes, ita quod excelsa voce clamarent, Christum unanimiter confitentes; quibus princeps congratulans et prae gaudio seipsum vix capiens: Confidite, inquit, fratres; regnum enim gloriae vobis paratum est, et sciatis quod ab ipso impio et populo ejus sanguis noster exactissime in proximo requiretur. Adhuc dabit, illustrissime princeps, voci tuae Dominus vocem virtutis [55 1Kb] ; exigetur sanguis tuus de manibus imperium et huic interfectioni gladius ultor, multiplicata occisorum victima, respondebit. Sic implebitur tam verbum tuum quam sermo prophetae [Col. 0970D] dicentis: Victima Domini in Bosra et interfectio magna in terra Edom [55* 1Kb] . Illum diem desidero et exspecto, Domine Deus, quando inimici tui peribunt [56 1Kb] , quando facies de persequentibus te judicium [56* 1Kb] ; scio quod hoc facies et non tardabis; reposita est haec spes mea in sinu meo [57 1Kb] ; et, licet canis ille de victoria, quae illi propter peccata nostra nunc accidit, glorietur; scio tamen, ut verbis Job utar, quod a principio, ex quo natus est homo super terram, laus ipsorum brevis est [58 1Kb] , ideoque corde suspenso et aure erecta felicioris eventus rumores [Col. 0971A] scienter exspecto; nam, testimonio Salomonis: Aqua frigida animae sitienti nuntius bonus de terra longinqua [59 1Kb] . Vindica, Domine, sanguinem sanctorum tuorum, quem in injuriam nominis tui, Jesu Christe, fudit Synagoga Satanae, congregatio perditorum. Haec est mulier illa, de qua legimus in Apocalypsi: Vidi mulierem ebriam sanguine martyrum Jesu Christi [60 1Kb] ; et: Pervenerunt peccata ejus usque ad coelum, et recordatus est Dominus iniquitatum ejus. Reddite, inquit, illi sicut et ipse reddidit vobis; in poculo quo miscuit, miscete ei duplum; quantum exaltavit se in deliciis, tantum date ei tormenta et luctus [61 1Kb] . Conversus autem ad Jerusalem Dominus verboque Isaiae judicium in misericordiam convertens: Ecce, inquit, tuli de manu tua calicem saporis, [Col. 0971B] fundum calicis indignationis meae; non adjicias ut illum bibas ultra, et ponam illud in manu eorum qui te humiliaverunt [62 1Kb] ; peribunt equidem peccatores a facie terrae et exterminabuntur subito filii diffidentiae, et in fortitudine tua, Domine, venient ad cognitionem nominis tui omnes gentes; sed putas, Domine Jesu, durabimus? putas videbimus? Jam venit per quem tuam effudisti indignationem? nunquid natus est adhuc per quem capturus es benedictionem? scio quod benedictionem dabis legislator; festina, Domine, et fac ut prophetae tui fideles inveniantur; subjicies tibi gentes et regna, ut constituaris in caput gentium. Verbum Jeremiae est: Dominus fortitudo mea et robur meum; [Col. 0971C] ad te venient ab extremo terrae et dicent: Vere mendacium operati sunt patres nostri et vanitatem, quae eis non profuit [63 1Kb] ; per Sophoniam quoque promittit se redditurum populo labium electum ut invocent omnes in nomine Domini et serviant ei humero uno, quia ultra flumen Aethiopiae supplices mei sunt, dicet Dominus, et filii dispersorum deferent munus mihi [64 1Kb] . Audi et Zachariam: Venient, inquit, populi mei dicentes: Eamus et deprecemur faciem Domini et quaeremus faciem Domini exercituum [65 1Kb] , et post pauca: Judicabit populos et arripiet gentes fortes in longinquum [66 1Kb] ; nam, licet servitium Domini malitiosa voluntate detrectent, eos tamen, velint nolint, compelli oportet ad serviendum Deo viventi; acceptissimam siquidem Deo existimo hujusmodi coactionem ut [Col. 0971D] procuretur salus hominum, et quantum in nobis est Domini voluntatem promoveamus; Dei enim adjutores sumus [67 1Kb] . Sicut ergo oramus ut adveniat regnum Dei, sic actualiter intendamus ut multiplicetur ejus imperium, gentesque subjiciantur ei in virga ferrea, et qui voluntarie volunt ingredi trahantur violenter ad regnum. De hac violentia loquitur Dominus per prophetas: In manu, inquit, forti et brachio extento et in furore meo regnabo super [Col. 0972A] vos, et subjiciam vos sceptro meo, ut inducant vos in vincula foederis mei [68 1Kb] .

Erant de populo barbaro et de generatione illa perversa atque adultera, qui tyrannum suum graviter increpabant, eo quod tam diu damnatorum superbiam sustineret. O quam commendabilis et Deo grata superbia procul dubio his qui animales sunt, et non percipiunt quae sunt spiritus Dei [68* 1Kb] ! Viri sancti videntur superbire, dum saeculum spernunt, dum tortores irrident, dum honores et divitias vilipendunt: superbia reputatur nobilis conscientiae libertas, et libera fidei Christianae nobilitas. De hac superbia legimus: Ponam te in superbiam saeculorum [69 1Kb] ; et illud: Fortitudinem gentium comedetis et in gloria eorum superbietis [70 1Kb] . De hac iterum gloria [Col. 0972B] Sapientia loquens, dicit: Mecum divitiae et gloria, opes superbae et justae [71 1Kb] ; acceleraverunt impii et in modis omnibus procurabant ut sine dilatione effunderetur sanguis innoxius. Sed et sancto principi et caeteris commartyribus ejus longissimum videbatur quod differebantur eorum supplicia, singulaque momenta suae gloriae dispendium reputabant. Tu autem, profane, impie et crudelis Antichriste, quid protrahis, quid prolongas martyrum vota, quid ascendunt cogitationes in cor tuum? nunquid exquiris suppliciorum genera, quibus fidelium mentes a Christi charitate divellas? verbum tui antecessoris est Agad regis infidelis et pinguis: Siccine separat amara mors [72 1Kb] ? Scias quod mors [Col. 0972C] illa non separat, sed unit in Christo. Ideo mors illa dulcior est quam vita, quibus acceptior est una dies in atriis Domini super millia [73 1Kb] . Cogita et delibera, consume omnes adinventiones humanas in suppliciis. Tum neque mors, neque gladius, nec vita, nec angeli, neque principatus, neque potestates, neque altitudo, neque profundum, neque instantia, neque futura, neque creatura alia poterit me separare a charitate Dei quae est in Jesu Christo [74 1Kb] . Sciunt quod non sunt condignae passiones hujus temporis ad futuram illam gloriam quae revelabitur in nobis [75 1Kb] . Sciunt quod pro confusione duplici et rubore in terra sua duplicia possidebunt, quod leve est et momentaneum tribulationis nostrae immensum gloriae pondus operatur in nobis [76 1Kb] . Seminat martyr in lacrymis et [Col. 0972D] dolore, sed potens erit in terra semen ejus [77 1Kb] . Dolor enim generabit gaudium, pressura libertatem, jucunditatem afflictio, amaritudo dulcedinem. Nonne lucrosum et dulce commercium est seminare corpus mortale, animale, ignobile, ut resurgat immortale, spirituale [77* 1Kb] , in splendoribus sanctorum [78 1Kb] coronatum gloria et honore [79 1Kb] . Justus autem, si morte praeoccupatus fuerit, in refrigerio erit [80 1Kb] , et ut verbo beati Job utar: Miseriae suae obliviscetur, et quasi aquarum [Col. 0973A] quae praeterierunt non recordabitur; quasi meridianus fulgor consurget ad vesperum, et cum se consumptum putaverit, orietur et Lucifer [81 1Kb] . Irrue in virum justum, tyranne inhumanissime, ure, contunde, occide, incide, succide: nihil agis; nam in Christi charitate radicatos explantare non potes. Hoc est lignum quod ad honorem mittit radices et in tempore siccitatis non erit sollicitum. De hoc ligno Job dicit: Lignum habet speciem [82 1Kb] , si pretium [83 1Kb] fuerit, rursum virescit et repullulant rami ejus [84 1Kb] . Christianus, cui vivere Christus est et mori lucrum [85 1Kb] , vitam invenit moriendo; et cum videatur oculis insipientium mori [85* 1Kb] , in pace fit locus ejus [86 1Kb] , et in loco pascuae collocatur [86* 1Kb] , quoniam vita ipsius custodita est cum Christo in Domino.



DE EODEM.
[Col. 0973B]

Ab ore tyranni pendebant ministri Satanae, veloces ad effundendum sanguinem, et ecce filius mortis aeternae in filios et haeredes vitae coelestis mortis judicium dictaturus: Hunc, inquit, qui meae gloriam majestatis ausus est blasphemare, interficiet manus mea; alii autem avertantur hinc, et omnes, qui non negaverint Christo, capitaliter puniantur.

Coelestis dispensatione consilii segregavit eum Dominus ab aliis, et certamen forte dedit ei, ut vinceret et sciret quoniam omnium protector est Sapientia. Illustrissimus princeps in terram prosternitur, cumque supinus jaceret atque oculos erectos [Col. 0973C] et fixos haberet in coelum, sancto ejus pectori superposito pede dextro, ipsius gutturi gladium tyrannus infixit. Christi nomen, quod semper in corde et ore, illius gladius intercepit; nullam sui corporis partem movit egregius Christi martyr, carpebat de crucis arbore fructum vitae; ei namque cruciatum in delicias convertebat memoria crucis Christi: haec enim est arbor illa de qua sponsa in Canticis dicit: Sub umbra ejus sedi et fructus ejus dulcis gutturi meo [87 1Kb] ; habebat nominatissimus princeps fructum crucis in gutture et gladium dulciorem reputans omni cibo, inter angustias mortis gustabat et videbat quam suavis est Dominus [88 1Kb] . Hoc isti sapiebat gladius quod ignis beato Laurentio, qui suos ridebat carnifices, suumque [Col. 0973D] judicem subsannabat, cum Apostolus dicat: Absit mihi gloriari nisi in cruce Domini nostri Jesu Christi [89 1Kb] . Cum beatus Andreas in patibulo crucis inaestimabiles deliciarum thesauros invenerit, liquet quod in passione sanctorum quidam fructus vitae coelestis et quaedam delibatio aeternitatis abscondita praegustatur. Alioquin Propheta non diceret: Si utique est fructus justo, utique est Deus judicans eos in terra [90 1Kb] ; et quare non absconderetur in passione Christi dulcedo? nam ibi abscondita [Col. 0974A] est ejus fortitudo [91 1Kb] ; ibi manna coeleste absconditum est his qui lignum vitae apprehenderunt. Sicut elephanti animantur ad bellum ostensione sanguinis, sic et fortius animaverat Christi milites vivificae crucis ostensio et memoria Dominicae passionis: nam arbor illa salutifera, scilicet sanguine Salvatoris infusa, non cessavit postea fundere oleum laetitiae, sudare balsamum gratiarum, stillare unguentum fortitudinis et producere fructum vitae. In quo triumphavit Christus, facit etiam suos milites triumphare, sicut ad Timotheum [92 1Kb] scribens Apostolus: Videmus, inquit, Christum propter passionem mortis tentatum gloria et honore coronatum. In eo autem quod passus est ipse et tentatus auxiliatur eis qui tentantur [92* 1Kb] . Crux enim Christi pereuntibus [Col. 0974B] stultitia est; his autem qui salvi fiunt, Dei virtus et Dei sapientia. Et ad Corinthios scribens dicit: Sicut abundant passiones Christi in nobis, ita et per ipsum abundat consolatio nostra [93 1Kb] . Cedebat principi non tantum ad consolationem sed ad plenitudinem gaudiorum ei, quod omnes dolores corporis proprii fugabat recordatio vulnerum Christi et certa atque festina retributio praemiorum. Scit quod cito apprehendet tritura vindemiam et attriti corporis contumelia ei cedet ad gaudium et coronam. Ecce, nobilissime princeps, ecce finis viae et consummatio peregrinationis tuae. De torrente in via bibisti; propterea exaltabitur caput tuum in patria [94 1Kb] . Secure jam potes dicere: Susceptor meus es tu, gloria [Col. 0974C] mea, et exaltans caput meum [95 1Kb] . Procul dubio coronaberis, quia legitime certasti [96 1Kb] . Nam testimonio Job: Qui afflictus est erit in gloria [97 1Kb] . Impius ergo te humiliando coronam tibi gloriae fabricavit. Beatus es, quia possessionem gloriae quam Adam cum progenie sua perdidit, tu cum sociis tuis hodie ingredi meruisti. Tuas vias optime direxisti, dicere potes: Sine iniquitate cucurri et direxi [98 1Kb] ; bonum certamen certasti, cursum confirmasti [99 1Kb] . Beati sunt qui tuis monitis crediderunt, et sicut de beato Elia Sapiens dicit: Beati sunt qui te viderunt et qui in amicitia tua delectati sunt [100 1Kb] . Credo tamen quod si aliquos noluisti secundum carnem, sed jam forte nosti quoniam introisti in potentias Domini et ingressus es abyssos luminis et jucunditatis [Col. 0974D] aeternae. Vides quod tyrannus retraxit a gutture suo gladium, et felix anima corruptibilibus exonerata exuviis, soluto tributo mortis, libera evolavit in coelum; assumpta est ab eo qui dicit: Volo [1 1Kb] parare vobis locum [2 1Kb] ; et iterum: Veniam ad vos ut assumam vos ad memetipsum; et illud: Volo, Pater, ut ubi ego sum, ibi sit et minister meus [3 1Kb] , a pueritia sua incipiens in singulis aetatibus, quasi in omnibus horis diei tanquam strenuus cultor in vinea Domini Sabaoth laboravit, et in consummatione [Col. 0975A] sanctorum virtutis perfectissimae diem clausit, sicut apud Salomonem scriptum est: Justorum semita quasi lux splendescens procedit et crescit usque ad perfectum diem [4 1Kb] . Mors principis multos excitavit ad lacrymas, sed nullam hic video materiam lacrymarum. Mors illa, per quam mirificavit Dominus sanctum suum [5 1Kb] , non mors, sed dormitio est, portas mortis et porta vitae. Vocatus est in coelum, quo mundus non erat dignus; nec exstincta est haec lucerna, sed flatu transitorio percussa est, ut jam exstingui non possit, et ut illuminata coelitus luceat omnibus qui in domo sunt. Desiderium cordis ejus tribuisti ei, Domine, et voluntate labiorum ejus non fraudasti eum [6 1Kb] . Gaudeamus ergo, fratres, nam et ipse gaudet et tripudiat [Col. 0975B] introductus in gaudium Domini sui.



DE EODEM.

Illi etiam gloriosi milites et socii passionum ibant gaudentes a conspectu concilii; quia digni habiti sunt pro Christi nomine mortem pati [7 1Kb] ; juxta consilium Sapientis, melius videbatur iis ire ad domum luctus quam ad domum convivii [8 1Kb] ; hi omnes testimonio fidei probati inventi sunt, ideoque gaudebant sicut Apostolus loquens ad Hebraeos dicit: Aspicientes in auctorem fidei et consummatorem Jesum [9 1Kb] , sciunt quod si domus eorum terrestris hujus habitationis dissolvitur, aedificationem ex Deo habent, domum non manufactam, in coelis aeternam [9* 1Kb] , sciunt quod, inquit, temporalis brevissimus somnus [Col. 0975C] est. Cum dederit dilectis suis somnum, ecce haereditas Domini [10 1Kb] ! tunc mansueti haereditabunt terram et delectabuntur in multitudine pacis [10* 1Kb] . Sicut enim complantati sunt similitudine mortis Christi, sic et resurrectionis, erunt regenerati in spem vitae et resurgentes in gloria filiorum Dei: Fulgebunt enim justi sicut sol [11 1Kb] in conspectu Dei, cum reformaverit Christus corpus humilitatis nostrae, configuratum corpori claritatis suae [12 1Kb] , ut qui splendor est et figura substantiae Dei [13 1Kb] , non dedignetur filios adoptionis suae imagini conformari, sicut beatus Joannes [Col. 0976A] in Epistola sua loquens: Nunc, inquit, filii Dei sumus, sed nondum apparet quid erimus: Scimus autem quoniam cum apparuerit, similes ei erimus [14 1Kb] . Venerant ad locum martyrii, corpora suppliciis gratanter exponunt: vae genti peccatrici, semini nequam, filiis sceleratis [15 1Kb] ! non sufficit ministris Satanae amputare capita martyrum, sed ensibus effodiunt oculos et rimant gladiis interiores latebras animarum. In corpora enim desaevire potest inhumana crudelitas. Porro justorum animae in manu Dei sunt, et non tanget illos tormentum malitiae [15* 1Kb] . Consummati ergo in brevi expleverunt tempora multa [16 1Kb] . O quam pretiosa est in conspectu Domini mors sanctorum ejus [16* 1Kb] , vere pretiosa; isto enim pretio hi empti sunt de terra; isto pretio datur [Col. 0976B] ei possessio gloriae, regnum coeli, corona immarcescibilis et pax vitae. Visi sunt oculis insipientium mori, illi autem sunt in pace [17 1Kb] ; nec ergo pro istis mihi videtur esse lugendum. Suos enim in gaudia luctus verterunt [18 1Kb] ; absterget Dominus lacrymas ab oculis eorum, et jam non erit luctus, neque ullus dolor, quoniam priora transierunt [19 1Kb] ; momordit sed non deglutivit mors improba viros Dei; visa est vicisse et absorbuisse eos, sed absorpta est mors in victoria. Ubi est, mors, victoria tua [20 1Kb] ? certe ille qui habet vitae et mortis imperium, tuam itaque mortificabit potestatem, ut jam efficiaris vitae causa et introitus ad salutem.



TRANSITUS AD ALIA.

[Col. 0976C] Hi praefati martyres ita glorificaverunt Dominum in corpore suo et acceperunt calicem salutaris. Quid retribuemus Domino pro omnibus quae retribuit nobis [21 1Kb] ? Eadem imagine insigniti sumus, eodem sanguine redempti, iisdem sacramentis initiati, nec tamen pro Christo possumus aut volumus quidquid pati. Dicet aliquis: Libenter pro Christo paterer, si occasio se offerret. Novit Dominus figmentum nostrum [21* 1Kb] ; namque delectus, quem exhibemus in minimis, manifeste declarat quid ageremus in magnis.




[Col. 0975]
DIALOGUS INTER REGEM HENRICUM II ET ABBATEM BONAEVALLENSEM.

[Col. 0975D] REX. Filios enutrivi et exaltavi, ipsi autem spreverunt me [22 1Kb] ; amici mei et proximi mei adversum me steterunt [23 1Kb] , quosque domesticos ac familiares habueram, crudeles et impios inimicos et proditores inveni. [Col. 0976D] Verumtamen Deus ultionum, Dominus Deus [24 1Kb] , ultionem mihi faciet de inimicis meis, eosque qui confusionem meam desiderant destruat et confundat. Posuerunt mihi mala pro bonis, et odium pro dilectione [Col. 0977A] mea; constituat super eos Dominus angelum percussorem, et diabolus stet a dextris eorum; cum judicantur exeant condemnati, dies eorum fiant pauci, filiique eorum orphani et uxores eorum viduae fiant, nati eorum in interitu, nec sit qui misereatur pupillis eorum, et pereat de terra memoria ipsorum [25 1Kb] , fiant viae eorum tenebrae et lubricae, et angelus Domini persequens eos [26 1Kb] : erubescant et conturbentur in saeculum saeculi; et confundantur et pereant [27 1Kb] : veniat mors super illos et descendant in infernum viventes [28 1Kb] , ubi eorum ignis non exstinguatur et vermis eorum non moriatur [29 1Kb] . Deliciae eorum convertantur in amaritudinem et dolorem, atque cum Dathan et Abiron, cum Cain et Juda proditore suam interminabiliter habeant portionem.

[Col. 0977B] ABBAS. Quid est hoc, prudentissime princeps? quae est haec tuae mentis turbatio, ut creaturae Dei maledicas et maxime homini qui est Dei forma et imago Altissimi? De his quae ipse facit, nec te decet, nec te licet expetere ultionem. Mala quae sustines Dominus facit. Si mihi non credis, crede Isaiae qui dicit: Non est malum in civitate, quod non faciat Deus; et in eodem propheta: Quis dedit Jacob in direptionem et Israel vastantibus? Nonne Dominus cui peccavimus [30 1Kb] ? Si te odit aut persequatur homo, judicium Dei est, nec hoc ab homine sed a Deo. Cum David egrederetur de Jerusalem propter percussionem filii sui Absalon, nudis pedibus atque in cinere et cilicio, maledicebat ei Semei, dicens: Egredere, vir Belial, egredere, vir sanguinum [Col. 0977C] [31 1Kb] . Cumque Abisai frater Joab illum sic maledicentem regi vellet occidere, prohibuit David dicens: Noli eum interficere, quia misit ipsum Dominus ad maledicendum mihi [32 1Kb] . Si vis, o rex, esse imitator David, profitearis et dicas quia misit istos Dominus ad maledicendum mihi.

REX. Si isti missi sunt ad maledicendum mihi, quare non sum missus ad maledicendum malefactoribus meis? Si ego. non possum eis malefacere quantum volo, maledicam tamen quantum potero; nam maledictio ipsa quodammodo species ultionis mihi est, et grata consolatio in adversis.

ABBAS. Illustrissime princeps, ex quo inimico tuo maledixisti, jam ipsum judicasti, jam accepisti [Col. 0977D] de ipso ultionem, et sic abstulisti summo judici Deo, ne fiat tibi de tuo inimico judicium aut vindicta. Nonne melius sciebat et poterat te vindicare, qui malorum vindex est et omnium judex? Ipse quoniam per prophetam dicit: Mihi vindictam et ego retribuam [33 1Kb] . Fecisti quod ipse facere debuerat, quia sicut scriptum est: Non puniet Dominus bis in idipsum [33* 1Kb] ; non invenit in tuo inimico quid puniat, quia jam illum punisti, illum quem Deus punire [Col. 0978A] debuerat. Deus enim judicata non punit, id est non judicat, et punita non punit. Si Christi judicium evadere volumus, nos et non alios judicemus. Si enim a nobis ipsis judicati sumus, jam judicium quasi justitia. Paulus namque apostolus ait: Si nos ipsi judicaremus, non utique judicaremur [34 1Kb] .

REX. Lego in Vet eri Testamento duces, reges etiam et prophetas frequenter de hostibus suis gravissimam sumpsisse vindictam. Ut autem verbo Eliae prophetae utar: Non sum melior quam patres mei [35 1Kb] ; Dominus ad Moysen dicit: Maleficos non patieris vivere [36 1Kb] , et, maledictus qui non impleverit verba legis hujus. Unde et sex tribus constitutae sunt in uno monte ad maledicendum transgressoribus legis. Abrahae quoque dictum est: Quicunque [Col. 0978B] maledixerit tibi, sit ille maledictus [37 1Kb] . Non legerentur ista in sacro eloquio nec scripta fuissent, nisi liceret maledicere aut malefacere inimicis.

ABBAS. Attende, rex, quod non es de populo Judaeorum aut discipulus Moysis, sed de populo acquisitionis, Christique discipulus et professor. Populus ille Judaeorum durae cervicis erat, sicut scriptum est. Durus es tu et nimis ferrea cervix tua [38 1Kb] ; ideoque delectabatur in retributione malorum: exercebat itaque sine omni misericordia duritiam ultionis, auferentes manum pro manu, dentem pro dente, oculum pro oculo [39 1Kb] . Propter hanc duritiam praecepit iis Dominus: Diliges amicum tuum et odio habebis inimicum tuum [40 1Kb] . Porro, licet mandata Veteris Testamenti, id est legis, ad tutelam corporum [Col. 0978C] pertinerent, salutem tamen animae non habebant, quod per prophetam suum manifeste Dominus ostendit, dicens: Dedi iis legem non bonam et praecepta non bona, quia mandata in quibus non vivant [41 1Kb] ; veniens itaque Dominus pius et misericors, sicut ipse dicit [42 1Kb] , judicari et non judicare, docet nos non solum inimicis et persecutoribus nostris veniam dare, sed inimicos diligere et pro ipsis orare. Diligite, inquit, inimicos vestros, benefacite his qui oderunt vos; orate pro calumniantibus vos et persequentibus vos [43 1Kb] ; misericordia enim superexaltat judicium, et qui misericordiam non exercet [44 1Kb] , sine misericordia damnabitur in aeternum.

REX. Quidquid in evangelica vel in alia Scriptura [Col. 0978D] invenias, illud in corde meo invenire non possum, ut persecutori meo benefaciam aut diligam inimicum: hoc vitae perfectioris est. Video quod agnus in agnum, columba in columbam quandoque irascitur, et percutiendo ille cornibus illa pennis, suam sicut possunt profitentur iracundiam; mihi autem non licebit irasci, cum iracundia sit quaedam virtus animae et potentia naturalis? Non videtur illicitum quod mihi est a natura permissum: natura [Col. 0979A] sum filius irae; quomodo ergo non irascar? Deus ipse irascitur, in quo, sicut scriptum est: Non est transmutatio nec vicissitudinis obumbratio [45 1Kb] . Quomodo ergo stabiliam cor meum, ut non irascar? maxime contra illos, quorum contra me sunt omnia opera, omnia verba, omnes cogitationes in malum, ut verbo Job viri prudentissimi et patientissimi utar: Nec fortitudo mea fortitudo lapidum est, nec caro mea aenea est ut illa sustineam [46 1Kb] .

ABBAS. Sed haec et consimilia te oportet sustinere per Christum, si non vis sustinere dolores interminabiles et intolerabiles in inferno. Expedit itaque ut vim facias cordi tuo, convertens odium in gratiam, inimicitias in amorem. Si hanc vim cordi tuo [Col. 0979B] feceris pro amore Christi, per hanc vim coeleste regnum acquiris: Regnum enim coelorum vim patitur [47 1Kb] ; Dominus in Evangelio dicit: Dimittite et dimittetur vobis, et si non dimiseritis aliis ex corde, nec Pater meus coelestis dimittet vobis [48 1Kb] ; qui misericordiam non facit, sine misericordia peribit. Et iterum Dominus in Evangelio dicit: In qua mensura mensi fueritis, remetietur vobis [49 1Kb] ; facias igitur misericordiam apud proximum, si vis invenire misericordiam apud Deum. Audi verbum aut potius Evangelium Salomnis: Homo homini servat iram et a Deo quaerit medelam; atque in hominem similem sibi non habet misericordiam [50 1Kb] ; homo caro est, et reservat iram; quomodo ergo propitiationem petet a Deo? Audivisti Salomonem, et ecce plus quam [Col. 0979C] Salomon hic. Christus enim, Creator et Salvator noster, ipse est qui dicit: Si esurierit inimicus tuus, ciba illum; si sitit, potum da illi [51 1Kb] ; et in Evangelio [52 1Kb] , servus qui cum conservo suo noluit misereri, datus est tortoribus donec debitum persolveret universum; et in oratione Dominica dicimus: Dimitte nobis debita nostra, sicut et nos dimittimus debitoribus nostris [53 1Kb] . Pactum et conventionem facimus cum Deo, et ita nobis debita nostra et peccata dimittat, sicut nos aliis condonamus et dimittimus inimicis et malefactoribus nostris, tanquam falso et mendaciter loquentes, nos ipsos seducimus ac judicium damnationis aeternae scienter incurrimus. Deus non irridetur [54 1Kb] , et ipse est qui scrutatur occulta cordium, nec decipere nec decipi potest. Sicut [Col. 0979D] te habebis erga inimicum tuum, ita se habebit erga te, qui te in sanguine suo de servo et inimico fecit filium et amicum. Si vis pro malo reddere malum, Deum ad iracundiam provocas, et vereor ne ille, qui terribilis est super filios hominum [55 1Kb] , contra te et cogitet super te majus malum. Verbum equidem Salomonis est: Cum ceciderit inimicus tuus, ne gaudeas, ne forte videat Deus et avertat iram suam ab eo, et convertat in caput tuum [56 1Kb] . Scriptum [Col. 0980A] est enim: Qui laetatur in ruina alterius non erit impunitus [57 1Kb] . Alius enim laetabitur in ruina illius; ideo secura conscientia dicebat: Si gavisus sum ad rui nam inimici mei et exsultavi eo quod malum invenisset eum [58 1Kb] , etc., et David: Si reddidi retribuentibus mihi [59 1Kb] , etc.; vir prudens et sanctus tam graves imprecationes sive devotiones non faceret, si se mala pro malis retribuere cognosceret. Sane multos persecutores habuit; sed in omni iracundia sua a misericordia et mansuetudine non recessit Ideoque hilari conscientiae securitate cantabat: Memento, Domine, David, et omnis [60 1Kb] , etc.

REX. Utinam, Pater, retribuere possim inimicis meis juxta impetum et desiderium irae meae; irasci possum et plus quam volo, sed retributionem in [Col. 0980B] mea non habeo potestate: ille qui omnia potest retribuat abundanter facientibus mihi superbiam [60* 1Kb] , et accipiat anima mea de illorum confusione laetitiam.

ABBAS. Illustrissime rex, proprium est hominis quandoque irasci, sed cavendum est ne ira convertatur in odium et peccatum, sicut scriptum est: Irascimini, et nolite peccare [61 1Kb] . Prohibet autem Deus ne cadat sol super iracundiam vestram [62 1Kb] : et, ut hoc simpliciter exponamus, induret ira nostra a mane usque ad vesperum. Habeamus itaque in omnibus patientiam: si quis offenderit nos, personae peccatum habeamus odio, non personam; hoc enim perfectorum odium sive perfectum, sicut scriptum [Col. 0980C] est: Perfecto odio oderam illos, etc. [63 1Kb] . Abjectis ergo maledictionibus reddamus maledicentibus et malefacientibus bona pro malis; habeamus exemplum in beato Stephano, qui pro persecutoribus suis oravit et obdormivit in Domino [63* 1Kb] . Ille etiam, qui docet hominem scientiam [64 1Kb] , suo nos docet et informat exemplo, dum pro suis crucifixoribus orans: Pater, inquit, dimitte illis, quia nesciunt quid faciunt [65 1Kb] . Si maledixerimus hominibus, maledictio convertetur in sinum nostrum, et ira quam habemus erga illum, qui Dei est imago, omnem nobis reddet iratum. Si quis pater multos haberet filios et aliquis illorum alium flagellaret in oculis patris, credo quod non irasceretur filio pater flagellato, sed potius flagellanti. Coelesti ergo Patri [Col. 0980D] reservemus omne judicium, nec faciamus malum aut oremus malum malefactoribus nostris, ne nobis fiat oratio nostra in peccatum.

Qui alii maledicit, seipsum maledictione implicat et involvit, et inimico suo per maledictionem divinae fructum benedictionis acquirit. Dicit enim Dominus: Maledicam benedictionibus vestris et benedicam maledictionibus [66 1Kb] ; ergo inimicum tuum melius adjuvare non potes, quam si ei maledicas: [Col. 0981A] non malum facias; sic enim facis ut misericordiam et benedictionem consequatur a Domino, et tu qui alii maledicis, solus subjaces maledicto; ideo Apostolus dicit: Maledicimus et benedicimus nemini, malum pro malo reddentes; benedicite maledicentibus vos et nolite maledicere [67 1Kb] .

REX. Inimici mei quotidie contra me invalescunt [68 1Kb] , et superbia eorum qui me oderunt ascendit semper [69 1Kb] . Quomodo ergo possum humiliare cor meum ad misericordiam, qui video inimicos meos contra me exaltari in iracundiam?

ABBAS. Ille, quem tuum reputas inimicum, non tuus sed suus inimicus est. In eo enim quod te odit, seipsum occidit; de hac occasione vel potius homicidio Joannes evangelista: Qui odit fratrem suum [Col. 0981B] homicida est [70 1Kb] ; dum te odit, seipsum mortificat, et te cum injuste persequitur, velit nolit, in Christo vivificat. Si ergo vis de inimico tuo consequi ultionem, totum committe Altissimo et confide in eo; ipse autem mala tua convertet in bonum, damna in lucrum, tristitiam in gaudium, tribulationes in pacem, molestias in delicias, dedecus in honorem.

REX. Possem persecutoribus meis misereri ad tempus; sed in sua malitia perseverent, eorum sustinere injurias non possum, quia summa inertia cordisque pusillanimitas et defectus animi videretur; quia igitur a sua malitia non desistunt, ego ipsorum nequitiae misereri non possum.

[Col. 0981C] ABBAS. Moveat te, quaeso, ad misericordiam, egregie princeps, amor Christi, pietatis negotium, timor divini judicii et exempla veterum patrum. Moyses, cum eum vellet populus durus et lapideus lapidare [71 1Kb] , fugiens ad tabernaculum, stabat in contractione coram Deo, pro ipsis animam suam ponens, pravae et perversae generationi paternos impendebat affectus et maternae gratiam pietatis. David Nabal viro stulto nequitiam suam benigne condonat [72 1Kb] . Idem Sauli persecutori suo compatitur [73 1Kb] , et mortem sui mortalis inimici, scilicet Absalon, lamentatur [74 1Kb] . Eliseus, a rege Samariae quaesitus ad mortem, ipsum et populum ejus a morte liberavit [74* 1Kb] . Joseph etiam a fratribus suis venditus eosdem benigne recipit et honorat [75 1Kb] ; si velis habere [Col. 0981D] cum humilitate patientiam, in humilitate vinces omnes adversarios tuos et in patientia tua possidebis animam tuam [76 1Kb] .

REX. Cum hanc patientiam et humilitatem in corde meo, sicut dictum est, invenire non possim, loqueris et laboras in vanum, nisi velis ostendere quibus modis virtutes illas obtinere debeam et servare.

ABBAS. Amice et domine reverende, si patientiam et humilitatem habere desideras, recogita quam immundum et vile sit, unde homo concipitur, in [Col. 0982A] quanto dolore parturitur a matre, et in quantis miseriis et immunditiis nascitur et nutritur, quam brevis est vita ejus, quantis doloribus et laboribus ducitur, quantis insidiis et periculis subjicitur, quam sit horribilis finis ejus! Consideranter attende terribilem judicii diem, horrendum tribunal, iratum Judicem, ardentem fluvium, vermes qui non moriuntur, flammas inexstinguibiles, fetorem mortificantem, stridorem dentium, umbram mortis et dolorem cui non est similis aut aequalis, quae omnia, etsi praesentia non sunt, scias tamen procul dubio quod non tardabunt. Praeterea plurimum prodest devota oratio ut homini a Domino Deo concedatur humilitas et patientiae fortitudo.

REX. Quare de oratione loqueris, Pater? Nonne [Col. 0982B] vides occupationes et sollicitudines meas tam importabiles ut vix Domino Pater noster possim in missa dicere; vix una hora diei aut noctis valeam respirare?

ABBAS. Has occupationes tibi, rex, tu ipse facis, qui pacem et quietem animae tranquillissimam habere poteras, teque infinitis commotionibus atque turbationibus implicas et involvis: millia hominum assidue te sequuntur, quorum negotia audivisti et omnia deferuntur in futurum, quae tamen brevi deliberatione poterant expediri.

REX. Illi soli, sicut existimo, Pater, me sequuntur, quorum petitiones injustae sunt qui, quia de suo jure desperant, curiam sequuntur ut improbitate [Col. 0982C] sua et importunitate me vincant.

ABBAS. Noli, optime princeps, teipsum fallere, noli rationes praetendere inutiles ad excusandas exeusationes in peccatis [76* 1Kb] . Deus enim non irridetur [77 1Kb] . Scimus quod velox et strenuus in negotiis tuis, tardus autem in negotiis alienis; multorum magna tamen consuetudo, quasi quaedam altera natura, est in plenitudine curiae suae et in magna frequentia gloriari. Quid de talibus sacra Scriptura terribiliter et quasi in modum tonitrui dicat, patienter, quaeso, et libenter attende. O vos qui placetis vobis in turbis, data est vobis potestas a Deo, qui interrogabit opera et cogitationes vestras; quoniam cum essetis ministri regni illius, non recte judicastis neque secundum Dei voluntatem ambulastis. [Col. 0982D] Horrende et cito apparebit vobis, quoniam judicium durissimum his qui praesunt [77* 1Kb] ; exiguo enim conceditur misericordia et fortioribus instat fortior cruciatus.

REX. Scriptura haec horrenda et terribilis est principibus universis; verum secura conscientia dicere possum, voluntatem atque desiderium meum semper esse ut sim in solitudine et in paucitate potius quam in multitudine. Sed non est datum mihi desuper ut possim quandoque secretius vivere, et unius brevissimi momenti gaudere tranquillitate. [Col. 0983A] Etiam in missa non solum laici sed etiam clerici viri et religiosi me sollicitant, et quasi abjecta reverentia summi sacramenti, suas mihi petitiones non cessant offerre.

ABBAS. Vide, charissime mi rex, ne hanc consuetudinem tu ipse induxeris; quam quidem facile poteris amovere, si in ea tuam conscientiam laesam sentis; periculosum enim nimis est, ut ea hora, qua Dei Filius ante oculos immolatur, homines avertantur ab oratione vanisque fabulationibus occupentur. Scimus quod si aliquis praepotens princeps aliquos invitasset ad mensas, molestissime ferret, si cibum ejus convivae despicerent.

REX. Ego, si consulitis, Pater, petitiones omnium [Col. 0983B] differam, et quandiu in ecclesia sum, nullius preces exaudiam.

ABBAS. Salva missae et horarum diei reverentia, non minus in ecclesia quam in camera potes fratrum necessitates audire, et ubi misericordiam postulas, ibi aliis misericordiam exhibere; sane sive aliquis decus aliquid postulat, sive sua sibi restitui exigat, sive justitiam exhiberi sibi petat praecipias. In omnibus his debitor es omnibus, nec sine periculo animae tuae talia differuntur. Ad vindictam malefactorum, laudem vero bonorum, gladium justitiae accepisti. Si ergo justitia petitur, eam gratis et sine pretio facias, nec praecellentissimum officium tuum permittas aliqua venalitate corrumpi. Si necessitas pauperum et religiosorum [Col. 0983C] petit sibi porrigi manum misericordiae ac munificentiae tuae non differas; verbum Salomonis est: Ne dicas amico tuo; vade et revertere cras, cum statim possis dare [78 1Kb] , nescis enim quid ventura pariat dies; nescis utrum dilationem et moram possit eorum necessitas sustinere. Hodie vivis et nescis si in crastino vivas. Rex hodie est et cras morietur, cum autem mortuus fuerit, haereditabit serpentes et vermes [79 1Kb] . Rex, rex, istos haeredes habiturus es, quia de carne tua nascentur. Illi autem qui jam de carne tua nati sunt, si te vivum non diligunt, quomodo mortuum diligent? Ecce habes filios et haeredes pro quibus animam destrinxisti et carnem mortificasti; non magis proderunt animae tuae quam profuerunt carni tuae: quidquid in iis posuisti vanitas [Col. 0983D] est, mendacium est carnale, est transitorium, est perditum, nil de Deo ibi est. Si vis haeredes habere, fac tibi haeredes pauperes Christi, nam, deficientibus filiis tuis, pauperes stabunt in magna constantia adversus eos qui te angustiaverunt [79* 1Kb] . Si filii tui pro haereditate terrena et momentanea te affligunt, pauperes te regni coelestis haeredem facient esse. Nam testimonio Christi: Ipsorum est regnum coelorum [80 1Kb] .

REX. Filios meos exhaeredare non valeo, nec volo, nec debeo; quamvis enim decreta et leges [Col. 0984A] repellant eos ab haereditate paterna, qui contra patres suos arma moverunt, nolo tamen filios meos ab haereditate repellere; etsi exhaeredare eos possem, cor meum hanc duritiam non posset sustinere.

ABBAS. De filiorum tuorum haereditate loqueris: quare nullam facis de haereditate pauperum mentionem?

REX. Propositum ac desiderium meum est, maximam mearum rerum partem ponere ad liberationem terrae illius in qua steterunt pedes Domini, in qua nos nascendo et moriendo redemit, partem pauperibus distribuere, residuum vero in usus orphanorum et aliorum egenorum misericorditer erogare.

[Col. 0984B] ABBAS. Potentissime rex, sustine patienter quae tibi dicturus sum. Ubi de salute animae tuae agitur, ut parcam regiae potestati, fecit te de nihilo factor omnium Deus. Si placuisset ei, genuisset te pater tuus ex ancilla vili et humili, nec esses hodie inter reges, nudus egressus eo de utero matris tuae [80* 1Kb] ; omnia quae habes commendavit tibi Deus. Si non potes reddere quantum debes, redde quantum potes, vide ne mundus avertat te a Christo. Legitur de quodam viro magno quod, cum laboraret in extremis et monerent amici ejus ut bona sua largirentur egenis, obsessus tam maligno spiritu quam morbo respondit: Libenter haec facerem, sed domina avaritia non permittit.

[Col. 0984C] REX. Quanta ecclesiis fecerim noverit Deus, nec me ita dure argueres, si novisses quantum honor Ecclesiae temporibus meis crevit.

ABBAS. Scio quod magnifice et munifice dedisti ecclesiis et ecclesiasticis viris, et eleemosynas tuas enarrat omnis Ecclesia sanctorum. Sed attendit Dominus non quantum, sed ex quanto detur; non ubi sed unde: nam si spolias unum altare, ut alterum tegas; si uni pauperi auferas, ut alii conferas, testimonio Scripturae non acceptat Deus sacrificium de rapina [81 1Kb] ; rapina namque, imo sacrilegium est, quidquid in rebus ecclesiasticis potestas civilis usurpat.

REX. Quid si Romana Ecclesia antecessoribus meis et mihi dedit ac privilegiavit magnam in rebus ecclesiasticis potestatem? Debemus eam per omnia [Col. 0984D] sequi; mater et magistra nostra est, nec tibi absurdum videri debet, si velim privilegiis, ejus uti.

ABBAS. Scriptum est non quid Romae fiat, sed quid Romae fieri debeat considerandum est; ideoque, prudentissime rex, diligenter attende quid deceat, non quid liceat; quid ad interminabilem salutem et gloriam ineffabilem, non quid ad falsam et transitoriam dignitatem pertineat: multa privilegia possunt emi; porro unum necessarium quod non potest auferri [81* 1Kb] . Summum privilegium est libertatem filiorum Dei obtinere et per regnum temporale [Col. 0985A] miseriis et doloribus plenum acquirere regnum coelorum, cujus gloria non deficit, cujus honor non interrumpitur, cujus beatitudo non transit. Quid est gloriosius aut desiderabilius in hoc mundo quam regnare et exercere super alios potestatem. Tu vero per experientiam didicisti quod temporalis regni felicitas, in quo plus metuit qui plus potest, plus indiget qui plus habet, nunquam quiescit qui pro omni quiete laborat, omnibus servit, qui omnibus dominatur, utrum dicta vera tu noveris.

REX. Novi ego, novi, nec possem aut corde cogitare aut voce proferre quantum laboraverim pro populo meo, et hanc retributionem mihi facit Dominus quod nec in populo meo fidem, nec in filiis meis amorem invenio.

[Col. 0985B] ABBAS. Rex, attende, quaeso, et recogita quanta in magnis necessitatibus fecerit Deus tibi: vidi cum necessitates gravissimas [82 1Kb] , et credo quod precibus populi tui liberavit te Deus, ex gratia et misericordia Dei semel adeptus es, potes reputare miserrimum si eam elongas a te, si ipsam non custodis et retines in futurum.

REX. Multoties expertus sum et in orationibus et necessitatibus meis quod habeam gratiam Dei, sed nunquam novi retinere aut servare habitam, et qualiter hoc possem facere, Pater, a tua sanctitate libenter audirem.

ABBAS. Duo sunt quorum alterum acquirit gratiam, alterum retinet acquisitam, pura confessio oris et operis satisfactio: cum enim peccator accedit [Col. 0985C] ad sacerdotem vicarium Dei, et effundit cor suum quasi aquam in conspectu Altissimi, quasi ovis ante pastorem, quasi aegrotus ante medicum, quasi reus ante judicem, ex quo accusare et per confessionem damnare se incipit, judex omnium peccatorem seipsum judicantem in gratiam suam recipit, amplectitur, osculatur et annulo suae charitatis insignit: hic est enim filius ille prodigus, qui portionem suam vivendo sumptuose consumpserat, cumque de siliquis porcorum quarum copiam habere non poterat, rediret ad patrem, vides quod a longe pater cucurrit ad filium et amplexatus est eum et cecidit super caput ejus [82* 1Kb] . Quid putas cogitabat miser famelicus ille filius, dum nudus et afflictus [Col. 0985D] tam pia circa se sentiebat viscera paternae dulcedinis? hanc dulcedinem experiuntur omnes qui in vera cordis contritione ad Patrem misericordiae revertuntur. Quidam tamen sunt qui erubescunt confiteri peccata sua; quos Dominus erubescet in regno suo: timent fortasse ne sacerdotes detegant eorum iniquitates, aut ne ipsos in cordibus suis propter confessionem reputent viliores. Sane ibi trepidaverunt ubi non erat timor [83 1Kb] , secreta sua garrulis et infidelibus tota die committunt, et illos quos ordo, quos sacramentum facit Christi vicarios, erubescunt. Haec erubescentia non sanat sed inquinat, [Col. 0986A] non justificat sed condemnat. Jus justificari habes hoc in potestate tua: dic tu iniquitates tuas ut justificeris. Verbum prophetae est: Dixi: Confitebor [83* 1Kb] et renuisti.

REX. Video quandoque aliquem facere confessionem et poenitentiam recipere; postea vero gravius labitur et fuerunt novissima hominis illius pejora prioribus [84 1Kb] .

ABBAS. Fili, in isto et consimilibus deprehendere potes falsam confessionem et poenitentiam simulatam; ut autem plenius intelligas de bono fructu poenitentiae, meis, quaeso, sermonibus, non solum aures corporis sed auditum cordis appone.

REX. Libenter audio et licet magna atque ardua negotia me exspectent, ego tamen admonitionibus [Col. 0986B] tuis postponam.

ABBAS. Novisti, rex egregie, quod nos omnes in primis parentibus fuimus vulnerati: vulnera illa in baptismo sanata sunt, sed per insipientiam nostram cicatrices vulnerum illorum renovaverunt, superveniente putredine et corruptione peccati. Sicut David propheta dicit: Putruerunt et corruptae sunt cicatrices meae, a facie insipientiae meae [84* 1Kb] . Prima medicina fuit baptismus, secunda est poenitentia. De hac medicina dicit Salomon: Medicinam cavit Deus hominibus et stulti despiciunt eam; medicina baptismi lenissima est, quia non exigit gemitum neque planctum. Baptismus enim est quasi quaedam pannorum levis ablutio. Sicut autem ferri rubigo nonnisi cum igne et cum quadam malleatione deducitur, [Col. 0986C] ita grave peccatum nonnisi gravi poenitentia aboletur, violatio vero poenitentiae talis est ac si crus vel aliud membrorum prius fractum consolidetur, et ideo periculosius iterum frangitur secundo aut tertio quod prius fuit renovatum.

REX. Multi homines hujus temporis et maxime milites agere poenitentiam erubescunt coram aliis; quibusdam enim videtur quod hoc ex quadam hypocrisi aut ex cordis defectu et pusillanimitate procedat.

ABBAS. Heu mihi! quam perniciosa et pessima est illis haec erubescentia, per quam amittitur et destruitur animae medicina! Summa est insania non erubescere de vulneribus et erubescere de vulnerum [Col. 0986D] ligatura; vulnera nostra sunt sermones otiosi, detractores, verba dolosa, falsa promissa, perjuria, maledicta, ira, invidia, odium, cupiditas, gulositas, avaritia, luxuria, superbia; vulnera etiam nostra sunt quod bonos viros offendimus, quod aliquando potentes a nobis graviter exasperamus, quod justitiam vendimus et calumniatores recipimus et oppressores pauperum sustinemus, quod injustas preces frequenter audimus, quod nec ordinem ecclesiasticum nec religiosorum vitam debita et condigna reverentia honoramus, quod testamenta morientium, quod jura viventium, quod matrimonia virginum [Col. 0987A] impendimus, quod desideramus mortem hominum, quod inter amicos seminamus discordias, quod res ecclesiasticas vel alio modo illicitas usurpamus; apponatur ergo medicina vulneribus nostris, ne, si putrescere permittantur, ea cum dolore maximo vel comburi oporteat vel incidi.

REX. Multi peccatorum suorum vulnera celant, vel propter erubescentiam, vel propter negligentiam, vel propter occupationes quotidianas, donec tempus habeant ad hoc liberum, sed periculum necessitatis gravissime incurrunt.

ABBAS. Scias, amantissime princeps, quod periculosissimum est poenitentiae dilatio. Multi credebant se diu victuros, quos mors repentina subtraxit. Qualiter differt homo poenitere, qui non unum [Col. 0987B] diem, imo unam horam brevissimam habet in propria potestate? Quidam exspectant ad poenitendum tempora senectutis: quae gratia iis debetur si tunc peccare desinunt, cum peccare non possunt? Si servus tuus toto tempore juventutis suae tuo inimico serviret, fractus a senio tandem veniret ad te, nunquid ejus obsequium bona voluntate reciperes? vis facere Domino Deo tuo quod tibi fieri non permittis a servo? Vidi aliquos qui toto corde poenitere volentes, suam tamen agere poenitentiam distulerunt et apoplexia vel alia subitatione percussi sine poenitentia discesserunt. Summus enim Judex saepe permittit ut moriens homo saepe obliviscatur sui, qui unius oblitus est Dei, et qui poenitentiam non [Col. 0987C] vult agere quando potest, quando vult agere, ira Dei superveniente, non potest. Ideo divinum judicium, quaeso, nullus exspectet, sed attendat illud verbum Sapientis qui dicit: Memento quod mors non tardat [85 1Kb] .

REX. Peccavi, Pater clementissime, supra modum; tota enim militum vita in peccato est, et habita ratione temporis peccatorum et poenitentiae, nisi misericors Dominus me respiciat, digne poenitere non possum.

ABBAS. Rex illustris, attende quia Christus Filius Dei, patiens in cruce, peccata nostra manibus suis cruci affixit. Ideo nemo desperet quod peccata illius non deleat per poenitentiam Dominus; benignus enim est ut peccatorum veniam dare velit, [Col. 0987D] optandum est ut possit. Achab adeo impius erat ut de ipso dicat sacra Scriptura quod venundatus erat ut faceret malum contra Dominum [86 1Kb] . Sed ex quo humilitatem poenitentiae se convertit, statim sermo Domini factus est ad Eliam dicens: Quod humiliatus est Achab in conspectu meo, non inducam malum in diebus illius [87 1Kb] . Manasses, qui totam Jerusalem, [Col. 0988A] testimonio sacrae Scripturae, sacrilegio et iniquitate repleverat, postea, in captivitatem ductus et adversitate purgatus, inter Dei amicos non minimus reputatur. Exemplum poenitentiae habes David, habes publicanum, habes Chananaeam et Saulum, habes illam nominatissimam peccatricem quae, quam cito audivit quod venisset summus animae medicus Christus Jesus, non exspectavit ut vocaretur, sed sicut impudens fuerat ad peccatum, ita frontuose et fiducialiter acceleravit et accessit ad medicum.

REX. Reverentissime Pater, multoties poenitentiam corde contrito et humiliato suscepi, nullam tamen poenitentiam a Deo plane et integre, sicut mihi fuerat injuncta, servavi.

[Col. 0988B] ABBAS. Rex in Christo charissime mi, vera poenitentia est commissa flere et flenda iterum non committere; non enim poenitere, sed irridere est dimittere ad tempus peccatum suum et recidere in idipsum. Sacra enim Scriptura dicit: Qui baptizatur pro mortuo [88 1Kb] , et iterum contingit eum, quid prodest illi sanatio? testimonio Petri apostoli: Canis reversus ad vomitum et sus lota in volutabrum luti [89 1Kb] ; peccatori qui revertitur ad peccatum verbum Salomonis est: Fili, peccasti, non adjicias iterum; sed de pristinis deprecare, ut tibi remittantur [90 1Kb] , ideo Dominus in Evangelio dicit: Ecce sanus factus es; noli amplius peccare, ne deterius contingat tibi [91 1Kb] .

[Col. 0988C] REX. Nonne via Jerosolymitana posset vere confessis et poenitentibus pro omni satisfactione proficere ad salutem?

ABBAS. Posset utique, et haec erat praecipue spes mea in Christo, ut in labore hujus viae Deo satisfacerent, qui alio modo facere negligebant. Sed, peccatis nostris exigentibus, derelicta est via Domini quae ducebat ad vitam; video homines ambulantes in via diaboli, festinantes ad mortem; crux, quae nos redemit, capta est, et non est qui eam redimat. Sepulcrum et templum atque caetera loca, quae Dominus sua corporali praesentia consecravit, tenentur et profanantur ab impiis; unde et verba mea dolore sunt plena. Mitte ergo me, benignissime rex, ut plangam paululum dolorem meum. [Col. 0988D] Ego vero, ut possim singultuosi doloris angustias explicare liberius, verba prophetae Lamentatoris assumam.


Explicit Dialogus magistri Petri Blesensis, Bathoniensis archidiaconi, inter regem Henricum secundum et abbatem Bonaevallensem.




[Col. 0989]
DE DUODECIM UTILITATIBUS TRIBULATIONIS.

[Col. 0989A] Ordo et modus docendi, de quo tribulationes deserviunt, est, ut eas non solum patienter, sed etiam libenter sustineas, et consoleris interius ex eo quod exterius desolaris. Nam, ut ait Seneca, non est major consolatio, quam quae ex desolatione trahitur. Quam consolationem nemo potest habere, nisi prius noverit effectum tribulationis; qualiter scilicet Deus, qui tribulationes immittit, eas ordinat ad profectum et utilitatem sustinentium, nisi ex perversitate rebellionis se ordinationi Creatoris opponant. Illi ergo qui defectus suos ex parte una cognoscunt, et utilitatem tribulationis ex altera considerantes, in firmo proposito a Deo in tribulatione petunt, ut a se tribulationes exstirpet, contra seipsos fortassis petunt, sicut Paulus, qui [Col. 0989B] petiit carnis stimulum amoveri. Cui responsum est a Deo: Sufficit tibi gratia mea; nam virtus in infirmitate perficitur [92 1Kb] . Sunt autem multi fructus tribulationum; sed ad praesens de duodecim tangemus, in quibus etiam multi alii continentur, quos de facili intelliget qui tractatum istum diligenter legerit, vel audiverit plus attente. Nam, sicut cibus male masticatus de difficili digeritur, et parum prodest, sic doctrina sacrae Scripturae sine attentione lecta cursorie vel audita.

PRIMA utilitas quam facit tribulatio in hoc attenditur, quod tribulatio est fidelis succursus a Domino missus ad eripiendum animam de manibus inimicorum omnium ejus. Isti autem inimici sunt, falsa [Col. 0989C] gaudia et deceptoria hujus mundi prosperitas, quae cor indisciplinatum tanto plus periculose seducunt, quanto magis dulciter blandiuntur. Isti autem sunt inimici, a quibus secundum vulgare proverbium dicitur: Stultus non timet hos. Qui tanto plus timendi sunt quanto blandius alliciunt, decipiuntque in fine. Isti sunt inimici, qui blandiendo occidunt, et occidendo blandiuntur. Qui significantur per Joab, qui tenens mentum Amasae, ac si vellet osculari, interfecit ipsum [93 1Kb] . Unde dicit Gregorius: Etsi omnis fortuna timenda est, magis tamen timenda est prospera quam adversa. Quod manifeste apparet, eo quod inimicus, qui occulte impugnat, magis timendus est quam qui aperte. Et nota quod iste tribulationis succursus non solum a Deo mittitur, [Col. 0989D] sed exercitus ejus dux et marescallus est ipse Deus, ipsam ordinans ad liberationem amicorum suorum. Unde promittit per David prophetam Deus: Cum ipso sum in tribulatione [94 1Kb] , id est tribulatus et tentatus. Et sequitur: Eripiam eum et glorificabo eum [95 1Kb] . [Col. 0990A] Cum ergo nobiscum Deus sit in tribulatione, patienter et libenter sustinenda est, quia secundum quod tribulatio plus gravat, secundum hoc Deus tribulato magis appropinquat Unde dicit Psalmista: Juxta est Dominus his, qui tribulatio sunt corde [96 1Kb] . Ergo dum praesentia tribulationis te molestat, praesentia Salvatoris, qui tecum in tribulatione consistit, solatium interius tibi praestat. Sed forte dicit, praesentes tribulationes bene sentio, sed societatem Dei in tribulatione mea non sentio. Nam si dulcedinem suae praesentiae ita manifestaret, sicut amaritudinem tribulationis manifestat, patienter et hilariter tribulationem sustinerem. Et addis forsan, quod ante tribulationem magis sentiebas Dei dulcedinem, quam in tribulatione positus. Ad hoc responderi [Col. 0990B] potest dicendo, quod praesentia Dei in tribulatione dupliciter potest attendi, vel intelligi, ut jam patet: primo in collatione virtutis et gratiae; quia, sicut augetur tribulatio, ita Deus virtutem et gratiam multiplicat, secundum Apostolum dicentem: Fidelis est Deus, qui non permittet vos tentari ultra id quod potestis, sed faciet, cum tentatione proventum, ut possitis sustinere [97 1Kb] , id est augmentum gratiae dabit et virtutem sustinendi tribulationem patienter. Sicut enim obsessis in castris solent domini castrorum garnitionem et succursum mittere; sic Deus animae tribulatae augmentum gratiae solet infundere. Secundo, praesentia Dei in tribulatione potest attendi seu intelligi in collatione consolationis internae, quam tribulato infundit. Unde dicit Apostolus: [Col. 0990C] Sicut abundant passiones Christi in nobis, ita abundat per Christum consolatio [98 1Kb] . Passiones Christi abundare in nobis dicuntur, quia ab ipso immissae, et ideo pro peccato debent patienter sustineri, et ad similitudinem Christi, et hoc sine culpa, ut non patiamur sicut fur vel homicida, qui quod patiuntur bene meruerunt. Sed nota quod augmentum gratiae, quod confertur in tribulatione, non datur semper sentiri a tribulato, quod fit ad ejus probationem, timorem et liberationem. Praeterea consolatio non debet venire, donec locus sit ei paratus, quem parat tribulatio, juxta illud: Post tempestatem tranquillum facis, et post lamentationem et fletum exsultationem infundis [99 1Kb] . Unde David: Secundum [Col. 0990D] multitudinem dolorum meorum in corde meo consolationes tuae laetificaverunt animam meam [100 1Kb] . Consolationes autem unius horae excedunt tribulationes multorum annorum. Nam ipse Deus, qui prius venit ad succurrendum tibi, post tribulationem [Col. 0991A] tecum remanebit confortans te, sicut dicit Bernardus. Et si forte conquereris, dicens, quia nimis tardat ista consolatio, sicut conqueruntur amatores, huic respondet Cassiodorus dicens, quia ipsa velocitas cordi consideranti et amanti videtur tarditas. Quod si quaeris de justis qui nunquam mortale peccatum habuerunt, quomodo dicitur, quod de manibus inimicorum suorum liberati sunt, ad hoc potest dici quod, licet boni in manus inimicorum non ceciderunt per consensum peccati mortalis, tamen potuerunt cecidisse; sed, Deo auxiliante, non ceciderunt, et manus eorum evaserunt. Quod Augustinus tangit loquens de justo, quem Deus a peccato conservavit: Et te, inquit, ne in peccatum rueres, tenuit. Ex praedictis concludi potest, [Col. 0991B] quod anima tribulata non debet se reputare impugnatam, quando patitur tribulationes, sed liberatam et ereptam de mundi prosperitate decipiente et de carnali consolatione desolante. Ex quo igitur tribulationes ab inimicis animam liberant, licet aliquando sunt onerosae, tamen hilariter sunt pro Domino sustinendae et sine murmure; quia, si per murmurationes homo contra tribulationes efferatur, tunc adjutores suos impugnat et suos adjuvat inimicos.

SECUNDA utilitas tribulationis est, quod obstruit os diaboli, ne animam in tribulatione existentem alloqui audeat, eam tentando. Timet enim repelli et vinci. Quod figuratur in Job [1 1Kb] , ubi dicitur quod nemo loquebatur ei verbum: videbant enim dolorem [Col. 0991C] ejus esse vehementem. Loquitur ibi Scriptura de fictis amicis Job, qui significant daemones animam impugnantes, qui non audent animae tribulatae appropinquare, visa ejus gratia in tribulatione; timent enim a tali anima vinci. Sed nota quod diaboli tentatio non est homini periculosa vel nociva, nisi per sequentem responsionem, hoc est per delectationem et consensum: Sicut allocutio excommunicati non nocet tibi, nisi ei respondeas. Quod significatum est in Isaia [2 1Kb] , ubi dicitur quod Ezechias mandavit populo quod non responderent blasphemiis Rapsacis principis exercitus regis Assyriorum. Per Rapsacen intelligitur diabolus, et per ejus blasphemias significantur cogitationes malae [Col. 0991D] quas suggerit; sed non nocent, si non respondetur eis per delectationem vel consensum. Nam, quamvis pravae suggestiones et contumeliosa verba illata homini multum affligant cor ejus; tamen non nocent nec maculant id, quandiu eis non respondetur, ut dictum est; sed econtrario homini talia inferentes multum cruciantur, quando vident eos quos blasphemant nil penitus respondere.

TERTIA utilitas tribulationis est, quod animam tribulatam purgat. Pro quo sciendum est quod sunt quinque species purgationis materialis. Prima est, purgatio corporis humani, quae fit dupliciter, [Col. 0992A] potione et minutione. Secunda est metallorum, ut igne purgatur aurum et lima ferrum. Tertia purgatio est arborum, quae fit amputatione ramorum vel fossatione surculorum. Quarta est granorum, quae fit per flagellum. Quinta purgatio est vindemiae vel vini, quae fit per torcular. Omnibus his modis purgat tribulatio. Primo igitur purgatur corpus humanum potione. Quando ergo tribulatio te apprehendet, cogita medicinam tibi missam a Domino, ad te purgandum a superfluo humore et inordinata affectione. Nam, sicut amara potione purgantur maii humores, sic per tribulationes purgantur animae mali mores. Quia secundum Gregorium: Mali mores sunt mali humores. Suscipe igitur cum humilitate medicinam tibi a Domino missam, qui [Col. 0992B] est summus medicus cognoscens intimam complexionem cordis tui, quia scit quantum potes sustinere, et nihil tibi dabit nisi quod utile tibi fuerit. Bibit enim ipse Filius Dei mortis tribulationem, non pro sua, sed pro salute et purgatione tua. Unde dicitur: Bibite, amici mei, et inebriamini, charissimi [3 1Kb] . Et de filiis Zebedaei dictum est: Potestis bibere calicem, quem ego bibiturus sum [4 1Kb] ? Hic est potus salutaris, quem cum gratiarum actione recipiebat Dominus dicens: Calicem salutaris accipiam [5 1Kb] . Et si propter amaritudinem tibi difficile videatur illum transglutire, invoca Dominum in auxilium, sicut dicit David; unde sequitur: Et nomen Domini invocabo [6 1Kb] . Et nota quod, sicut medicina corporalis [Col. 0992C] non debet degustari, nec per linguam diu teneri, sed cito deglutiri, sic nec tribulatio debet a cursu rebellionis retardari; sed, sicut effectus medicinae aliquando impeditur non ex defectu sui, sed ex mala dispositione recipientis, sic effectus tribulationis impeditur ex mala dispositione duri cordis et animi pertinacitate rebellis. Sicut patet in Pharaone, qui quanto plus affligebatur, tanto durius cor ejus efficiebatur [7 1Kb] . Unde dicit Salomon: Cor durum male habebit in novissimis [8 1Kb] .

Secundo, purgatur corpus humanum minutione, et hoc dupliciter, videlicet venae apertione et phlebotomia. Venae apertio confessioni comparatur, phlebotomia tribulationi. Et nota quod, sicut superfluus [Col. 0992D] sanguis corporalis venas et vesiculas cordis corrumpit, sic peccatum, quod in Scriptura vocatur sanguis, animam corrumpit et maculat. Vena per quam sanguis ipse ejicitur, scilicet peccatum, est os. Unde Proverbiorum Liber: Vena vitae est os justi [9 1Kb] ; quia justus in principio est accusator sui [10 1Kb] , scilicet in confessione. Et nota quod, sicut in minutione debet homo emittere malum sanguinem et retinere bonum ad cordis sui nutrimentum, sic in confessione debet homo dicere peccata sua, ut ejiciantur, et bona quae fecerit, tacere, ne amittantur. Bona enim in confessione dicta amittuntur per jactantiam et vanam [Col. 0993A] gloriam. Ut patet in Pharisaeo, qui bona sua recitabat per jactantiam, dicens: Jejuno bis in Sabbato, decimas do omnium quae possideo [11 1Kb] . Sed publicanus non audebat oculos suos ad coelum levare, sed percutiebat pectus suum, dicens: Deus, propitius esto mihi peccatori [12 1Kb] . Et sequitur quod, descendit hic publicanus justificatus in domum suam [13 1Kb] , scilicet per humilem confessionem, ab illo, scilicet Pharisaeo, qui propter jactantiam in peccatis suis remansit. Peccata enim, quae in vera et humili confessione manifestantur, delentur. Unde Psalmista: Dixi: Confitebor adversum me injustitiam meam Domino, et tu remisisti impietatem peccati mei [14 1Kb] . Minutio vero phlebotomiae tribulationi comparatur. Quot enim tribulationes immittit Deus [Col. 0993B] cordi, tot ictus phlebotomiae dat ei ad purgationem ejus. Sed nota quod sicut ante purgationem et percussionem minutionis necesse est carnem calefieri, ad hoc ut ictus facilius sustineantur; sic cor humanum necesse est igne charitatis accendi, ad hoc ut de facili sustineat tribulationes. Unde dicit Augustinus [15 1Kb] : Omnia saeva et immania facilia et prope nulla facit amor. In figura cujus descendit Spiritus sanctus super apostolos in linguis igneis [16 1Kb] . Ex quo a Deo roborati sunt, et post ejus receptionem ibant gaudentes a conspectu concilii, quoniam digni habiti sunt pro nomine Christi contumeliam pati [17 1Kb] ; qui ante receptionem ejus erant valde timidi. Sicut patuit in Petro, qui Dominum negavit [Col. 0993C] ad vocem unius provocantis ancillae [18 1Kb] , qui tamen post receptionem Spiritus sancti passionem crucis pro Domino toleravit libenter.

Secundus modus purgationis est quomodo metalla purgantur, ut aurum igne et ferrum lima. Primo ergo tribulatio purgat animam et puram reddit, sicut ignis aurum. Unde dicit Augustinus: Quod flagellum grano et ignis auro, quod lima ferro, hoc facit tribulatio justo. Hoc est dicere, sicut ignis separat aurum ab aliis metallis, et a scoria purum reddit, sic tribulatio animam puram reddit. Unde de martyribus in Sapientia: Tanquam aurum in fornace probavit illos [19 1Kb] . Hoc enim igne tribulationis probatus fuit Job [20 1Kb] , qui dicebat: Probavit me, sicut aurum quod per ignem transit. [Col. 0993D] Et nota quod inter omnia metalla aurum non pretiosius, et plumbum vilius; tamen aurum non probatur sine plumbo. Plumbum enim faeces auri secum trahit in fornace. Et boni, qui significantur per aurum, per malos qui significantur per plumbum, frequenter purgantur. Unde, si quaeratur, de quo deserviunt mali bonis; responderi potest, quod de eo quod deservit plumbum auro. Unde dicit Salomon [21 1Kb] : Stultus serviet sapienti, scilicet ipsum purgando. Sic servivit Esau Jacob, eum scilicet persequendo, de quo dicitur, Major serviet minori [22 1Kb] .

[Col. 0994A] Secundo tribulatio purgat animam sicut lima ferrum, limando scilicet et clarificando. Sicut gladius qui nunquam exit de vagina sua, et cultellus qui nunquam scindit, contrahunt rubiginem; sic cor humanum sine exercitatione tribulationis contrahit rubiginem spiritualem. Unde Jeremias [23 1Kb] : Sterilis fuit Moab ab adolescentia sua, et requievit in faecibus suis [24 1Kb] . Noli ergo conqueri, si Deus limet lima cor tuum ut fulgeat, et clarificetur, et gloriosum appareat, quia aliter non poteris Deum videre. Secundum illud Matthaei: Beati mundo corde, quoniam ipsi Deum videbunt [25 1Kb] .

Tertius modus purgationis qui tribulationi competit, est putatio arborum. Sicut vitis quae fit putatione ramorum superfluorum, de quo dicit Christus: [Col. 0994B] Omnem palmitem in me non ferentem fructum, tollet eum; et omnem qui fert fructum, purgabit eum ut fructum plus afferat [26 1Kb] . Per vitem, cor humanum intelligitur, cujus humor ipsum faciens fructificare est amor. Unde quantum habet de amore, tantum habet de humore. Nam quantum humor defertur per ramos superfluos vitis vel alterius arboris, tanto minus fructificat vitis illa. Sic amor cordis quanto plus diffunditur per carnales amicos vel res temporales, tanto minus aptum est cor ejus ad fructificandum spiritualiter. Et si sapiens hortolanus putet et resecet ramos superfluos vitis vel alterius arboris, ad hoc quod vitis vel arbor magis fructificet, non est mirum si Deus, qui est cultor [Col. 0994C] humani cordis, secundum id Joannis: Pater meus agricola est [27 1Kb] , resecat superfluum amorem a corde tuo, scilicet parentes et amicos carnales, sarculo mortis, quod in manu sua tenet, vel bona temporalia, ad hoc quod amor cordis tui et desiderium proprios terminos suos non excedat. Quia ipse Dominus dicit: Ego quos amo, arguo et castigo [28 1Kb] . Et Apostolus: Flagellat autem, inquit, omnem filium quem recipit [29 1Kb] . Et totum hoc facit Deus, ne amor cordis tui a se elongetur, et ne diffundat se in rebus temporalibus, ubi multum oportet ponere, et inde consequi nullum bonum imo malum finem, secundum Gregorium, dicentem: Qui labenti innititur, necesse est ut cum labente labatur.

Quartus modus purgationis qui tribulationi competit, [Col. 0994D] est purgatio granorum; quae fit per flagellum, ut granum exeat, et separetur a palea. Unde Augustinus, quod flagellum grano, ut supra; verbi gratia, sicut flagellum cogit granum exire de palea, sic tribulatio cogit cor humanum ab amore humano separari, quia mundus displicet cordi tribulato. Et ideo David sciens utilitatem flagelli tribulationie dicebat: Ecce ego in flagella paratus sum [30 1Kb] ad sustinendum, ut cor meum purgetur. Unde dicit Augustinus: Noli conqueri de flagello tribulationis, si vis habere panem grandium, et reponi cupis in [Col. 0995A] coelo, ubi nonnisi purum granum reponetur. Sed, sicut contingit quod granum immaturum nec desiccatum ictu flagelli non excutitur a palea, sed magis inhaeret ei; sic cor habens humorem et affectionem carnalem flagello tribulationis nec separatur a mundo, sed magis inhaeret ei per amorem et delectationem, de quo tamen non recipit nisi tormentum et laborem: Homo enim natus est ad laborandum et avis ad volandum [31 1Kb] , sicut dicitur: Nolite, inquit, diligere mundum, neque ea quae in eo sunt. Si quis diligit mundum, non est charitas Patris in eo, quoniam omne quod est in mundo [32 1Kb] , etc.

Quintus modus purgationis, qui competit tribulationi, est purgatio vini in torculari. Nam, sicut torcular premit racemos, ut pretiosus humor a faecibus [Col. 0995B] separetur; sic Deus ponit animam in torculari tribulationis, ut infirmitate corporis, vel persecutione, vel dolore de morte amicorum, seu damno bonorum temporalium; scilicet ut purget eam a faecibus malarum affectionum et peccatorum. Et ideo noli repellere torcular tribulationis, si vis reponi in cellario Christi, juxta illud: Introduxit me rex in cellam vinariam [33 1Kb] . Unde dicit Augustinus quod martyres in praesenti vita ita pressi sunt, quod grossa materia corporum eorum remansit in torculari, et animae pretiosae sicut vinum pretiosum positum in cellario vitae aeternae. Noli ergo conqueri, si Deus in torculari tribulationis te reponat, cum ipse prius torcular calcaverit, sicut dicitur: Torcular calcavi [Col. 0995C] solus, et de gentibus non est vir mecum [34 1Kb] . Vir dicit, non mulier, quia omnes apostoli in passione sua, relicto eo, fugerunt; sed beata Maria virgo ab eo non recessit per infidelitatem, sed cum eo compassa est per compassionem. Unde promiserat ei Simeon dicens: Et tuam ipsius animam pertransibit gladius [35 1Kb] .

QUARTA tribulationis utilitas est, quod illuminet cor hominis ad cognitionem sui ipsius, in quo consistit conditionis humanae perfectio. Unde Augustinus, qui tot legerat et audierat, plus non petebat, dicens in libro Soliloquiorum: Noverim te. Inquit et in libro Sapientiae: Scire te est sensus consummatus [36 1Kb] . Sicut enim videmus quod ictus virgae cogit discipulum inclinare caput, et respicere in libro, et lectionem repetere, sic tribulatio tibi [Col. 0995D] a Domino mittitur ut, mediante tribulatione, discas agnoscere tuum Creatorem. Unde dicit beatus Bernardus: Deus fecit se cognosci verberando, qui oblitus erat, et incognitus parcendo. De hoc habemus exemplum de Nabuchodonosor rege superbo, quem Deus ejecit de regno suo, et fuit habitatio ejus cum feris et bestiis, et fenum sicut bos comedit; sed in fine dierum, scilicet tribulationis et poenitentiae suae, levavit oculos suos ad coelum, et sensus ejus redditus est ei [37 1Kb] . Oculos suos levat ad coelum, qui cognitionem suam ad Creatorem [Col. 0996A] suum dirigit. In hac elevatione oculorum sensus redditus est ei, qui per inclinationem ad inferiora eam perdidit. Nabuchodonosor ergo ante tribulationem clauserat Creatori suo, scilicet respiciendo ad terrena, post tribulationem levavit oculos suos ad coelum, ubi erat ille qui eum verberavit, quia Deus vult quod tribulati ad ipsum vertant facies suas. Considera ergo, o anima, quia mos amantium est mittere litteras ad se invicem, et in memoriam revocare grata et mutua beneficia, et timere ne oblivioni dentur. Idcirco amator tuus Jesus Christus immittit tibi tribulationes, qui forte omnino oblitus exstiterat, dum in prosperitate vixeras, sicut pincerna Pharaonis in prosperitate positus oblitus est Joseph interpretis sui [38 1Kb] . Considera [Col. 0996B] ergo quod Jesus ipse cicatrices vulnerum, quae pro te sustinuit, in memoriam tui retinuit; ac si nodus in corrigia fieret ad memoriam alicujus rei retinendam. Unde ipse dicit: Non obliviscar tui; in manibus meis descripsi te [39 1Kb] , quando scilicet expandi in cruce pro amore tuo. Si ergo cicatrices vulnerum ad memoriam retinuit Christus, noli irasci, si tribulationes tibi immittit ad memoriam sui retinendam; quia quot tribulationes habes, tot nuntios mittit tibi ad memoriam sui revocantes. Noli ergo monitores bonos repellere, quia dicitur quod multum valet monitor bonus in civitate. Sed posses dicere quod tribulationes ad hanc memoriam sui faciendam non sunt necessariae, quia Deus beneficia [Col. 0996C] dando, admonet sufficienter, sicut dicit Augustinus, quod beneficia Dei nil aliud sunt, quam admonitiones veniendi ad eum. Sufficiat ergo illi quod monitiones facit dando beneficia, quia talis monitio deceat magis Deum quam alia, quae fit per verbera. Ad hoc responderi potest quod, quamvis beneficia te revocent ad cognitionem sui, tamen aliquando amor inordinatus inhaeret ipsis beneficiis temporalibus, et datur oblivioni Creator, qui est summum bonum et incommutabile, dans bona aeterna. Unde Deus conqueritur de talibus, dicens: Extendi manus meas, scilicet beneficia largiendo, et non erat qui aspiceret [40 1Kb] . Non dicit, non fuit qui acciperet, quia multi libenter accipiunt, pauci vero respiciunt; nam a majori ad minorem omnes diligunt munera, [Col. 0996D] sequuntur retributiones. Sed posses dicere, licet conveniens sit quod Deus corda dura et indisciplinata, quae ad eum non convertuntur per beneficia, revocet per tribulationes, tamen conveniens non est bonos, qui largitorem suum per beneficia recognoscunt, taliter revocare. Ad hoc dici potest, quod licet cor bonum per delectamentum naturale in beneficiis recognoscat suum largitorem, tamen ad perfectam cognitionem Dei non perveniet sine probante tribulatione. Unde dicitur: Qualia scit vir, qui non est tentatus, in multis expertus multa [Col. 0997A] recognoscit [41 1Kb] . Sed vide quod Deus revocavit Salomonem ad cognitionem suam munera largiendo, Job vero sua conferendo et adversa inferendo. Sed tribulationes duxerunt eum ad perfectionem, munera vero Salomonem ad stultitiam et perditionem. Si ergo Salomon tanta scientia praeditus, suis illecebris in prosperitate Dei cognitionem amisit, non sis securus quod tu in ea Dei cognitionem diu valeas retinere. Sustine ergo patienter et libenter tribulationem, ut possis venire ad Dei cognitionem. Et si per magnitudinem tribulationis desolare, in hoc consolare, quod ad majorem coronam major tribulatio te faciat pervenire. Dicto quomodo tribulationes revocant cor ad cognitionem Creatoris, [Col. 0997B] modo dicendum est qualiter revocant ad cognitionem sui ipsius. Cor enim, quod gaudium mundanum elongavit a se ipso, non potest recognoscere se ipsum. Unde, in persona talium David dicit: Et lumen oculorum meorum, et ipsum non est mecum [42 1Kb] . Vae ei qui lucernam cognitionis suae expendit in cognitionem extraneorum, et in sui cognitionem nihil reservat! Sed quomodo se cognosceret, qui secum non est? Prosperitas enim mundana tanto plus animam a se ipso elongat, quanto plus eam insequitur et diligit. Sed sicut obsessus vel percussus per violentiam inimicorum cogitur reverti ad se ipsum, et quanto plures habes adversitates, tanto potiores habet exitus ad eundum a se ipso. Felix est ergo adversitas, quae te reddit tibi, [Col. 0997C] et in proprium hospitium te facit reverti. Unde in Exodo [43 1Kb] : Maneat unusquisque apud seipsum hoc, est se cognoscat, ut sibi ipse intendat, et a se ipso per inordinatum amorem non recedat; nam domus in qua nemo habitat cito annihilatur; ita cor, quod non virtuose inhabitatur, ad vastationem et ad nihilum deducitur. Vae cordi quod ad similitudinem joculatoris vagos et verecundos morcellos extra domum suam transglutit, et quanto plus in alieno hospitio cantat, tanto plus in hospitio proprio invenit quod defleat! Sicque quanto plus cor in mundanis delectatur, tanto minus in se invenit unde consoletur. Tribulatio ergo cordi mittitur, ut illud a gaudiis mundanis cogat reverti ad se ipsum, sicut joculator tandem cogitur ad suam domum, [Col. 0997D] reverti et remanere reversus; et sicut columba, cum non invenit ubi requiesceret pes ejus, reversa est ad Noe in arcam [44 1Kb] . Noe Christum significat, arca Noe requies mentis intelligitur. Quando enim humanum cor non invenit exterius in quo amor ejus requiescat, tunc ad se revertitur. Per pedem columbae, amor cordis intelligitur. Tunc enim columba non invenit ubi requiescat pes ejus, quando cor humanum non ponit amorem suum in aliquo terreno, et tunc revertitur ad se ipsum, et dicit cum Psalmista: Convertere, anima mea, in requiem [Col. 0998A] tuam [45 1Kb] . Et in Canticis canticorum dicit Dominus ad animam peccatricem quae cor suum evagare permisit in mundanis: Revertere, revertere, Sunamitis, revertere, revertere, ut intueamur te [46 1Kb] ; ego scilicet et tu: tu intuearis te oculo conscientiae, ego vero te intuear oculo misericordiae. Sustine, o anima Christiana, per tribulationes te revocari ad te et ad Deum, quem prosperitas mundana elongaverat ab utroque; et maxime quia tribulationes ligant et constringunt te Creatori tuo, quem mala mundi libertas solverat et fecerat per insolentias evolare. Unde dicebat Job [47 1Kb] , qui in talibus expertus erat: Si accinctus fuero stimulo paupertatis, indicabit eis opera eorum. Et nota quod non vocat hic paupertatem rerum temporalium carentiam, sed defectum [Col. 0998B] solatii temporalis, qui in divitiis temporalibus consistit. Unde habetur juxta illud Ecclesiastici: Est pauper cum in multis desit. Stimuli paupertatis vocantur omnes tribulationes, quae a Deo mittuntur ad restringendum cor a solatiis mundi. Hi sunt stimuli vel funiculi Adae parentis nostri primi, qui ad nos jure haereditario pertinent, per quos Deus multos quasi violenter ad se trahit. De hoc dicitur in Osee [48 1Kb] : In funiculis Adam, id est in tribulationibus, traham vos in vinculis charitatis, hoc est ex charitate missis. Unde dicit Bernardus [49 1Kb] : Trahimur cum tribulationibus exercemur. Noli ergo, o anima quae vinculis es astricta, aestimare te vivificatam, nec putes illos, qui non stringuntur, esse in vera libertate, quibus conceditur omne illud [Col. 0998C] quod appetunt; sicut enim nec infirmum putates esse in bono statu, nec in bona spe sanandi, si omnia quae appeteret, ei concederentur a medico, quia de ejus sanitate desperando dicit: Detur quidquid vult. Hoc enim est certissimum signum mortis ejus. Ex quo patet quod libertas mundana non est nisi argumentum ac signum pereundi. Unde quanto liberius sine tribulatione miseri implent quod volunt, tanto citius ad inferna descendunt. Si vis ergo Deum habere propitium, sustine te stringi vinculis tribulationis, quae a Deo veniunt et ad Deum trahunt. Unde ad Ezechielem dicit Dominus: Ecce dedi vincula mea super te [50 1Kb] . Et per hoc datur intelligi quod vincula tribulationis sunt dona Dei. Ex praemissis patet quod tribulationes [Col. 0998D] sunt vincula Christo animam ligantia, et quanto tribulatio est vehementior, tanto fortius animam stringit Deo.

QUINTA utilitas tribulationis est, quod accelerat iter tuum ad Deum. Unde quot tribulationes habuisti, tot nuntios misit tibi Deus, ut ad ipsum festinares nec in via tardares. Et vide quam prava sunt, quae cor pravum retardant ne homines festinent ad Deum. Cum ergo tribulatio auferat delectationem et amorem in rebus transitoriis, quae retardant hominem ire ad Deum festinanter; unde Gregorius: [Col. 0999A] Mala quae hic nos comprimunt, nos ire ad Deum compellunt: noli ergo parvum aestimare beneficium tribulationis, quae a gravi carcere te liberavit, et accelerat iter tuum ad regnum coeli. Juxta illud Ecclesiastis: De carcere catenisque quis introducitur ad regnum [51 1Kb] . Carcer vocatur ibi quidquid cor inordinate diligit in hoc mundo. Vincula quibus ligatur, sunt affectiones pravae. Et quanto amor est major, tanto carcer est profundior. De hoc carcere Deus te ducit per tribulationem, quando rem inordinate amatam vel inposterum amandam tibi aufert, vel contrariam tibi facit eam. Quod significatum est, ubi dicitur quod Petrus servabatur in carcere Herodis; et sequitur, quod angelus Domini ei astitit, percussoque latere Petri, excitavit [Col. 0999B] eum, dicens: Surge velociter [52 1Kb] . Per latus intelligitur frater tuus, qui de eodem latere exivit de quo tu, vel omnes generaliter illi, qui de cognatione vel affinitate tibi sunt juncti. Quando ergo ille, qui jure naturali deberet esse amicus tibi, est contrarius, vel morte subtrahitur, intellige te percussum latere ad hoc quod de carcere exeas, et cor tuum in solo Deus ponas, qui deficere non potest. Sed considera quod Petrus non conqueritur de ictu in latere, per quem liberabatur a carcere; sic tu conqueri non debes de tribulatione, quae te ab amore mundano malo vel falso sanat et liberat. Et si forte ictus tribulationis difficilis est tibi sustineri, respice Christum, qui pro te vulneratus erat in latere, et [Col. 0999C] tunc facilius sustinebis. Sicut bonus miles, quando videt vulnera domini sui, non sentit sua. Noli ergo repellere nuntios Domini, qui te ad Dominum revocat et festinare cogunt; quia, qui repellit nuntium, repellit Dominum. Tunc enim nuntius repellitur, quando cor per impatientiam tribulationi contradicit. Et nota quod tribulatio duo facit, scilicet affligit animam ipsam purgando et purgat affligendo. Sed quando cor cum rebellione recipit tribulationem, ab afflictione non recipit tribulatus purgationem. Unde talis amaritudinem tribulationis accipit, et ejusdem perdit utilitatem, et tamen velit nolit, oportet eum sustinere tribulationem.

SEXTA utilitas tribulationis est, quod datur ad solutionem debitorum quibus obligaris Deo, quae non [Col. 0999D] potes effugere; nec aliquid de debito auferre seu celare. Haec debita sunt poenae, quae debentur pro peccatis quae fecisti. Et licet pro peccatis mortalibus poena aeterna debeatur, per contritionem et confessionem illa poena aeterna mutatur in poenam temporalem, ita et poenae istae temporales per jejunia et tribulationes diminuuntur, et aliquando totaliter relaxantur, et maxime per tribulationes. Unde quidquid pro Deo sustineas, illud a Deo in solutionem tui debiti computatur. Et sicut dispensator regis quando reddit rationem de receptis sui domini, computat et jactat cum denariis plumbeis vel cupreis [Col. 1000A] recepta, et aliquando in fine eomputationis suae unus denarius plumbeus vel cupreus valet vel significat centum marcas auri vel argenti, qui in se est parvi valoris; sic tribulatio unius horae in praesenti cum patientia recepta, liberat a tribulatione inferni, quae est gravissima et est aeterna. Exemplum habetur in latrone qui a dextra Christi suspensus fuit, qui, cum tormentum crucis pro suis malis sustineret, et ad aliam poenam inferni esset obligatus, contritionem tamen habens de malis suis in illa hora convertit se ad Dominum, dicens: Memento mei dum veneris in regnum tuum; et statim ab omni delicto et debito absolutus est et liberatus; quia meruit audire illam vocem suavissimam: Amen dico tibi quia hodie mecum eris in paradiso [53 1Kb] . Vae ei [Col. 1000B] qui in hac vita nihil solvit, sed peccatum super peccatum addit; de quo dicitur in Psalmo: Mutuabitur peccator, et non solvet [54 1Kb] ! Vae ei qui de largis et prodigis expensis quae fecit, cogitur ad aequissimam computationem devenire! Talis enim, qui vixit semper sine computatione, meretur quod in inferno semper poenas solvat sine alicujus debiti relaxatione. Ibi flebunt multi mercatores, qui in praesenti rident, et gaudent de varietate solatiorum temporalium. Hoc significatum est in Apocalypsi [55 1Kb] , ubi dicitur: Mercatores terrae flebunt. Per mercatores terrae intelliguntur illi qui cogitationem suam et amorem suum posuerunt in terrenis, qui amare flebunt, quia mercaturam suam malam omnibus [Col. 1000C] Deus ostendit. Sed mercatores coeli ridebunt, cum videbunt quod gloriam paradisi pro modica tribulatione adepti sunt. Quod significatum est ubi dicitur: Est qui multum redimat modico pretio [56 1Kb] . Istud modicum pretium est sufferentia tribulationis vitae praesentis, quam Deus recipit pro magno debito. Quia secundum vulgare proverbium: De malo debitore recipitur fenum vel avena. Et si forte in nullo debito tenearis pro mortali peccato seu veniali, a quo te liberet tribulatio, tamen praeservat te a contractione sive commissione delicti; quoniam secundum Gregorium: Multa sunt innocentia quae cito innocentiam suam perderent, nisi tribulationes ea praeservarent, etc. Tunc ergo, o anima, quae te sentis obligari debitis, vel times solutionem [Col. 1000D] futuram, patienter sustine hujus mundi tribulationem; quandiu habes tempus tuum pro obligatione debitorum, in quibus Deo teneris solvere. Nam omnes tribulationes vitae praesentis tribulationi unius horae quae in futuro est, vix valent comparari. Similiter si omnes tribulationes mundi essent simul positae, non essent dignae ad adipiscendum paradisi gloriam, dicente Apostolo: Non sunt condignae passiones hujus temporis ad futuram gloriam, quae revelabitur in nobis [57 1Kb] .

SEPTIMA utilitas tribulationis est quod dilatat cor hominis ad receptionem gloriae et gratiae Dei. Quia [Col. 1001A] sicut malleus aurifabri dilatat aurum vel argentum frequenti percussione ad faciendum vas pretiosum; sic Deus fabricator totius creaturae ordinavit tribulationem ad cordis dilatationem, ad reponenda dona gratiae. De hac tribulatione dicit Psalmista: In tribulatione dilatasti cor meum [58 1Kb] . Sustine ergo tribulationis ictus, quia quanto dilatatur cor tuum in plus sustinendo, tanto plura spiritualia dona in te reponet Deus. Considera quod quanto metallum est pretiosius, tanto est ductilius et magis obediens ictibus mallei; sic cor pretiosum et mite majorem habet in tribulatione patientiam. Et licet ictus mallei, tribulationis scilicet, te dure affligant, in hoc tamen consolare, quod Deus aurifaber tenet in manu sua malleum tribulationis, qui bene novit ictum suum [Col. 1001B] secundum possibilitatem recipientis materiae moderari. Noli ergo esse sicut metallum in massa, sine extensione, sicut sunt corda dura et indisciplinata, in quibus locum non invenit tribulatio vel disciplina. Similiter noli esse sicut sartago vetus, quae prae vetustate sub ictu frangitur, et pro una fractura veteri multas recipit novas; sic durum cor et impatiens in tribulatione auget damnum suum. Sustine ergo hilariter tribulationem cor tuum dilatantem. Ad hoc te invitat Sapiens dicens: Sustine sustentationes Dei, conjungendo te Deo; et sustine ut crescat in novissimo vita tua [59 1Kb] . Quasi diceret: Sustine patienter et libenter tribulationes hujus mundi pro Deo, qui pro te multa sustinuit; et redde ei vicem hujus servitii. Conjungere Deo et sustine; ac si diceret: [Col. 1001C] Sociare Deo, et quidquid tibi imposuerit sustine, et scito quia non ultra possibilitatem te onerabit. Unde Apostolus: Fidelis est Deus, qui non permittit vos tentari ultra id quod ferre potestis [60 1Kb] . Sustine ergo libenter modis praedictis, ut crescat in novissimis vita tua, quia per hoc vives in aeteruum in gloria.

OCTAVA utilitas tribulationis est, quod Deus excludendo terrena solatia quae sunt inferius, cogit quaerere coelestia, quae sunt superius. Sicut terrenus dominus, qui vult vendere vinum suum, prohibet ne aliquis audeat tabernam suam aperire, donec vendiderit vinum suum; sic Deus aliquando excludit solatia terrena, ut conferat coelestia, quae sunt [Col. 1001D] sua. Hoc significatum est in Joele, ubi dicitur: Bestiae agri quasi area sitiens suspexerunt te, quoniam exsiccati sunt fontes aquarum [61 1Kb] . Bestias agri appellat affectiones et desideria carnalia. Fontes aquarum vocat mundana solatia; quando ergo siccantur fontes aquarum, id est quando deficiunt solatia mundana in adversitatibus, tunc cogitur cor respicere superius et quaerere largitorem solatiorum et praemiorum coelestium; unde tanto est Dominus corde benignior, quanto cor in exterioribus majores reperit amaritudines. Sed posses dicere: De hoc non contristor, quia taberna solatiorum mundanorum non est mihi aperta, sed de hoc quod taberna [Col. 1002A] solatiorum supernorum est mihi clausa, quia nec inferius nec superius invenio solatium. Ad hoc respondetur quod per hoc quod solatia mundana interdicta tibi sunt, non habebis coelestia, nisi prius redieris ad cor tuum desiderando et quaerendo Deum et superna. Vult enim Deus hoc, quia majus meritum consistit in desiderando et quaerendo Dominum, quam delectando totaliter in ipso et propter ipsum. Similiter quanto ferventius eum desideraveris et quaesieris, tanto majus solatium tibi conferetur, et majorem in eo invenies dulcedinem, sicut famelico sapit aliquid melius quam non famelico; et scies quod non diu differenter coelestia solatia, si per tribulationem fuerint exclusa terrena, si ardenter petieris et quaesieris, licet videntur [Col. 1002B] differri, sicut dicit Salomon: Desiderium suum justo dabit [62 1Kb] .

NONA utilitas tribulationis est, quod te ponit in memoriam Dei. Nam per tribulationes ipse te revocat in memoriam sui. Et quanto major est tribulatio, tanto plus imprimeris in memoriam Dei. Non quia Deus alicujus obliviscatur qui omnia videt, sed quia Scriptura dicit Deum oblivisci hominem, cui non dat succursum, tribulatum ipsum consolando spiritualiter et gratiam augendo. Si ergo, o anima, vis reponi in memoriam Dei, in cujus memoria est salus tua, et in cujus oblivione consistit damnatio tua, disce patienter sustinere adversa, et sic sustinendo intime de Deo cogita, et ipse versa vice cogitabit de te, sicut amicus de amico suo afflicto [Col. 1002C] frequentius cogitat, quam si esset sine afflictione. Si ergo, o anima, sentis te desolatam ex tribulatione, consolare, quia ipsa tribulatio ponit te in Dei memoriam, et memoria Dei plus valet tibi quam omne quod posset tibi auferre tribulatio. In figura hujus dicit Dominus: Vidi afflictionem populi mei qui est in Aegypto, et descendi ut liberarem eum de manibus Aegyptiorum [63 1Kb] . In his verbis duo consideranda sunt: primum, quod Deus oculo misericordiae respicit populum afflictum; secundum est, quod Deus per afflictionem reddit pactum suum, quod pepigerat cum eodem afflicto. Ipse autem respectus Dei importat quoddam speciale donum, quo ipse Deus inclinatur ad miserandum amici sui afflicti. [Col. 1002D] Licet ergo Aegyptii te persequentes affligant, in hoc tamen consolare, quod respectus Dei ad te multum valet in afflictione. Ideo dicitur de David qui fugiebat a facie Absalon filii sui, quod Semei videns maledicebat ei dicens: Egredere, vir sanguinis et vir Belial, etc. Abisai hoc videns dixit regi: Quare ipse canis maledicit domino meo regi? vadam et amputabo caput ejus; et respondit David: Dimitte eum, ut maledicat mihi, juxta verbum Domini: Si forte respiciat afflictionem meam, et reddat mihi bonum pro maledictione hac hodierna [64 1Kb] . In hoc considera quod David maledictionem adversarii sui voluit sustinere, ut benedictionem Dei posset habere. [Col. 1003A] Quanto plus ergo optas benedictionem Dei, tanto magis patienter sustinere debes maledictionem adversarii tui, quia sufferentia maledictionis malorum, Dei benedictionem et liberationem a malo provocat. Quod significatum est Danielis III [65 1Kb] , ubi dicitur quod Angelus Domini descendit cum Azaria et sociis ejus in fornacem; et fecit medium fornacis quasi ventum roris flantem, et flamma excussa est super ministros regis, qui eam incendebant. Et vide quod non solum ignis fornacis injustos excussit; sed etiam pueris refrigerium praestitit, per quod intelligitur, quod Christus est praesens tribulato. Si vis ergo tibi refrigerium praestari in tribulatione, et inimicos tuos qui tibi tribulationes procurant, comburi; patienter sustine tribulationes, quia in tribulatione [Col. 1003B] tecum est Deus, et de ipsa liberabit te, et pro ea magnum tibi reddet meritum. De his tribus dicitur in Psalmo: Cum ipso sum in tribulatione; ecce societas Dei: eripiam eum; ecce liberatio: et glorificabo eum [66 1Kb] ; ecce praemium. Ecce ergo quod tribulatio ponit te in memoriam Dei, quae plus tibi confert quam tribulatio posset auferre.

DECIMA utilitas tribulationis est, quod orationes tuas facit exaudiri et offerri ante Deum; quia non est consuetudo in conspectu Dei quod repellat orationem tribulati, sed eam potius exaudiat. Unde Salomon: Deprecationem laesi exaudiet Dominus [67 1Kb] . Ideo enim multoties Deus verberat homines et tribulationes eis immittit, ut eos misericordiam postulare [Col. 1003C] compellat, ut aperiat os eorum ad petendum eum in tribulatione, quia clausum illud habuerunt in prosperitate. Unde Augustinus: Deus immittit tribulationes aliquibus, ut excitentur in tribulatione, et petant illud a Deo quod ipse vult illis conferre. In persona talium dicit Psalmista: Ad Dominum cum tribularer clamavi et exaudivit me [68 1Kb] . Et si forte contingat quod tu Deum in prosperitate invoces, ut prosperitas te totaliter dormire non faciat, tamen te somnolentum aliquando reddit, ita clamor tuus in prosperitate non fit ita efficax sicut in adversitate. Et si forte adeo adversitas occupaverit cor tuum, quod non sit ita intentum orationi in adversitate sicut in prosperitate, tamen ipsa adversitas orationem pretiosiorem facit. Si vero tantum tribulatio [Col. 1003D] te oppresserit, quod non potes aperire os ad clamandum ad Dominum, tribulatio tamen orat pro te, dum tu patientiam habes; dicit enim magister Petrus Lombardus de Lazaro, quod quot habebat vulnera, tot habebat ora clamantia ad Deum; quia, quando Lazarus ore suo tacebat, vulnera sua pro se clamabant. Unde Dominus dicit ad Cain de Abel fratre suo quem occidit: Vox sanguinis fratris tui clamat ad me de terra [69 1Kb] . Sic ergo patet quod tribulatio orationem pretiosiorem reddit et acceptabiliorem. Tribulationes enim sunt quasi solutio pro una bullata littera liberationis suae. Unde Job [70 1Kb] dicit: [Col. 1004A] Quis mihi det ut veniat mihi petitio mea, et quod exspecto tribuat mihi Deus; qui coepit, ipse me conterat, solvat manum suam et scindat me, et haec mihi sit consolatio, ut affligens me dolore non parcat. Nota quod Job, qui possessiones suas, filios et filias amiserat, percussus est vulnere pessimo a planta pedis usque ad verticem, afflictus ab amicis, vituperatus ab uxore, tamen videbatur quod Deus parum eum affligeret, nec in alio consolationem quaerebat, nisi tantum in hoc quod Deus ei non parceret. Sed si quaeris quid pertinet ad liberationem afflictionis suae; ad hoc responderi potest quod afflictio ejus est solutio litterarum suarum, sicut quando pauper bibit vinum in taberna, et non habet unde solvat escotum suum, petit ut verberetur, et sic dimittatur; [Col. 1004B] si autem, in quo erat ipsius Job consolatio quando petebat affligi; ad hoc responderi potest secundum quod Deus aliquibus in praesenti non parcit, ut in futuro parcat eis.

Consolatio Job in hoc erat, quod in praesenti tribulatione sciebat se evasurum futuram. Consolare ergo, quia si in praesenti fueris afflictus, patienter sufferens, in futuro parcet tibi Deus. Nam dicitur quod non judicabit Deus bis id ipsum [70* 1Kb] . Unde Job, qui petebat ne sibi parceret Deus in praesenti, alibi petit ut sibi parcat Dominus in futuro, dicens: Parce mihi, Domine, nihil enim sunt dies mei [71 1Kb] . Ut ergo in futuro parcat tibi Deus, sustine in praesenti tribulationem; quia tribulatio animam sanat, sicut [Col. 1004C] dicit Job, ipse vulnerat et medetur [72 1Kb] ; vulnerat enim corpus, immittendo tribulationem, sed sanat animam.

UNDECIMA utilitas tribulationis est, quod custodit et nutrit cor. Sicut ignis custoditur et nutritur in cinere, sic cor amici Dei custoditur in tribulatione. Ideo praecepit Deus, quod tabernaculum sagis cilicinis cooperiretur [73 1Kb] . Saga cilicina pretiosas curtinas et omnia vasa aurea et argentea contra ventos et pluvias protegebant; ad significandum quod in adversitate tribulationis pretiosae virtutes sanctorum, et praecipue humilitas conservantur. Tribulatio enim cogit hominem, humiliari, quem forte humana prosperitas ultra terminos suae infirmitatis exuberat in excessum. Jam tribulatio nutrit cor, [Col. 1004D] sicut nutrix nutrit puerum. Nam, sicut mater durum cibum, quem masticare non potest parvulus, masticat et in ventrem suum trahit, ut illic cibus convertatur in lac ad nutrimentum pueri; sic Christus in Scriptura appellatur mater nostra propter vehementiam charitatis, quam habet ad nos, et propter amaritudines, quas habuit in cruce, ubi poenas, dura verbera et opprobria masticavit nobis, ut nos nutriret et fortificaret spiritualiter ad sustinendum ejus exemplo tribulationes hujus mundi. Sicut enim vinum colatum per succum plenum speciebus, sic homo tribulationes sustinens debet eas [Col. 1005A] colare per corpus Dominicum, considerando scilicet tribulationem et passionem quam pro se sustinuit; et sic indulcorabuntur ut tolerabiles fiant, quae prius intolerabiles videbantur.

DUODECIMA utilitas tribulationis est quod reddit homini certum testimonium quod Deus ipsum diligit. Unde Apostolus: Ego quos amo, arguo et castigo [74 1Kb] , etc. Et in Eccli.: Qui amat filium, assiduat ei flagella [75 1Kb] , hoc est assidue immittit ei aliqua flagella, unum post aliud. Summus Pater Jesus Christus semper filios suos sub aliquo flagello et virga retinet. Unde quando eripiuntur ab uno, sumuntur ab alio. Nec omnia simul immittit, sed post unum alterum; sicut homo post unam sagittam immittit aliam. Sed malos, qui in praesenti vita sine [Col. 1005B] flagello Dei et disciplina vivunt, et quos nulla correctio ab errore trahit ab omnibus tribulationibus, quas in praesenti vita bonis particulariter immittit, et unam post aliam, et hoc ad purgationem suam, simul in futuro sagittabit. Omnia enim tormenta, quae in praesenti vita per totum mundum divisa sunt, in futuro quasi in loco proprio requiescent. Sicut enim dicit Dominus: Congregabo, inquit, super eos mala, et sagittas meas complebo in eis [76 1Kb] . Si ergo, o anima, vis amari a Deo, noli rejicere tribulationes, quae testimonium divini amoris tibi ostendunt. Sed si tu dicis quod de manu Dei recipiunt filii bona et mala, quare ergo receptio malorum est magis indicium amoris Dei, quam receptio bonorum? Ad hoc respondetur: Certum estquod amicis [Col. 1006A] suis spiritualibus meliora bona Deus confert, et illis quos magis diligit, sed magis dilexit Christum incomparabiliter quam totum mundum, et tamen multa mala et pauca bona temporalia ei contulit in hoc mundo. Imo secundum Bernardum, post ingressum uteri virginalis usque ad patibulum crucis nunquam habuit nisi paupertates et tribulationes. Consolatio ergo tribulationis et adversitatis est magis indicium Dei amoris quam consolatio temporalis prosperitatis. Praeterea Jesus Christus Filius Dei, qui vixit in hoc mundo, sicut mercator, qui est in nundinis, eligit bonas merces, et malas rejicit, sic elegit tribulationes et fugit prosperitates, sicut patet in Evangelio. Fugit enim in desertum, cum vellent eum Judaei rapere in regem; tamen non [Col. 1006B] fugit, quando eum quaesierunt ad destruendum et occidendum. Imo et dixit eis: Ego sum [77 1Kb] . Dum ergo Christus fuit sapientissimus in eligendo, constat illos esse stultos qui contemptis tribulationibus et adversitatibus prosperitatem mundanam eligunt, quae non valebit eos liberare de manibus inimicorum suorum, scilicet daemonum, in futuro. Sustine ergo tribulationem in praesenti cum Christo, ut tandem percipias coronam in regno coelorum. Aliter non intrabis in regnum coelorum, secundum Apostolum dicentem, quod per multas tribulationes oportet nos intrare in regnum coelorum [78 1Kb] ; quod nobis concedat qui vivit et regnat omnipotens Deus in saecula saeculorum. Amen.




[Col. 1005]
TRACTATUS QUALES SUNT. (G)*



PROLOGUS.

[Col. 1005C] Detur utinam episcopis Sanctonensi et Lemovicensi quam sobrie, juste et pie vivant [78* 1Kb] ; domino regi Anglorum duci Northmannorum et Aquitanorum illustri me scribere compulit pietas ac necessitas; pietas suadendo, necessitas urgendo. Ad hoc vero perficiendum sumptus longe ultra superabundasse, quam prius evangelici [79 1Kb] memor consilii sedens computaveram, ego ipse admirari non possem, nisi ex modico multum, ex exiguo plurimum accrevisse legissem [80 1Kb] . Sed super his admirari compellitur, qui modica magnis audit majora, qui divitum opulentias audit paupertate viduae superatas, quibus offerentibus de multo modicum, obtulit illa de modico multum. Vidua quoque Sarepthana, dum modicum quod habebat non celaret [81 1Kb] ; dum prophetam ex [Col. 1005D] paululo pasceret; quod sibi filioque reservabat, pauperculae laudabilis parcitas, tantulum ipsum non [Col. 1006C] deficere laudabilior erogacitas impetravit. Modicum ergo modicus scribere proposueram, ne deditos pluribus oculos regis prolixitate paginae tenendo, in commoda publica peccarem. Nec ad inchoantis vota peractum dissentiret opus, nisi vicinis proposito digressibus satisfacere tenerer obnoxius. Erant autem circa materiam deambulatoria quaedam, ad quae thematis ipsius importunitas lugubri lassum querimonia me saepe coegit exire quasi per herbosa spatiatum, donec salubres animum aurae recrearent. Unde laetior in reditu postquam aliquantisper amoena visendo respiraveram, nesciebam domum sine floribus redire. Ipsa quoque materia me suo receptum alveo naufragum a se rursus expellebat. Sed quoniam portum eunti riparum altitudo negabat, [Col. 1006D] reluctantem saepe detinuit tenacium quas evolvere coeperam pelagus iniquitatum. Hinc contigisse [Col. 1007A] videtur, quod cum in scribendo me modum epistolarem excessum iri nequaquam existimarem, coepto operi prius epistolae nomen indidissem. In longius quam speravi stylo paulatim pertracto; brevis aestimatione tractus quam epistolam incoeperam, denique liber improvisus exivit. Cui, nisi forte alius regi congruentior videatur materiae satis convenientem apposui titulum: Quales sunt. Licet enim: Quales habent, totum fere subditum opus insinuet; quoniam, res quales habent, quales dicti sunt patres velut in speculo conspicitur: ab hac prima sui parte libellus sine columna praetitulatur. In quo me non parum excessisse fateor, quod tantae scribens altitudini conceptum de visis illorum actibus risum tenere non potui, tristibus horum jocis saepe compulsus [Col. 1007B] adjocari. Saepe quidem, vellem nollem, risisse [Col. 1008A] me memini, risu tamen solo, nisi quem soli movere dolores. Unde, et si multis in locis maxime in secunda et quarta parte, regi legenda libellus offerat verba jocosa; non minus ibidem veritatem constare suspicetur. Ludere autem cernuntur in superficie lecta, quae non ludere sentiuntur intellecta. Libellum ergo rex accipiat et legat. Nam, nisi fallor, non regem legisse, nec me compegisse poenitebit; ubi et rex sibi, et ego mihi, et multa multis utilia, si totus pure legatur, invenientur. Quem idcirco per partes et partium particulas distinctum prudentia noverit, ut eum totum simul a rege legi, et scripti prolixitas necessaria et varia regis negotia prohibeant, quoties se ad aliam translaturo lectionem intercidere regi placuerit. quando et ubi [Col. 1008B] voluerit, metas praesto reperiat.


[Col. 1007] EXPLICIT PROLOGUS.



INCIPIUNT CAPITULA PARTIS PRIMAE.
[Col. 1007]

[Col. 1007B] Quatuor itaque sunt partes istius libelli. In prima parte ostenditur quales sunt dicti Patres; et ab hac prima parte, totum opus appellatur Quales sunt. In tribus sequentibus ostenditur: Quales habent. In primo harum trium agitur de nepotibus episcoporum, primis, secundis, tertiis, et deinceps usque ad infinitum. In secundo, de adulatoribus, qui cum nepotibus pontificum primas sedes obtinent in majoribus ecclesiis. In tertia de emptoribus ordinum et ecclesiarum, qui minoribus ecclesiis praesunt. In fine ejus breviter continetur honestorum expulsio, et lugubris querimonia Ecclesiae pro filiis ad regem clamantis. Est autem quaeque pars distincta per capitula.

[Col. 1007C] Capitulum 2. Non esse de voluntate scribentis scelera satis aperta apertius aperire. Aperit tamen, ut isti cessent, et alia similia non inchoent.

    2. Quod hoc opus inchoanti oppositae se ingerunt cogitationes.
    3. Expositio primi capituli.
    4. Quod sibi det ausum scribendi, utilitas operis, pietas regis, charitas foras mittens timorem.
    5. Quod non debeat dici: Os suum posuisse in [Col. 1008B] coelum.
    6. Quod oculo suo manente simplici, non curat quidquid dicant aemuli
    7. Mentio de bono et bonis pastoribus, ut ab illis isti removeantur.
    8. Remotio eorum a caeteris, quoniam non habent fidem, quae caeteris eos connectat.
    9. Quaerit utrum per ostium intraverunt. Ut postea ostendat, quod non, et quare non.
    10. Quod non per ostium intraverunt, quoniam superbe venerunt.
    11. Quod uterque pessimus omnium, alter tamen altero pessimo pejor.
    12. Quantum per omnia discrepent a bonis pastoribus.
    [Col. 1008C] 13. Quales eos dicat, quaerit et invenit; sed: Quos eos vocet, non invenit.
    14. Quod non debent dici pontifices.
    15. Quod non antistites.
    16. Quod nec praesules.
    17. Quod nec episcopi.
    18. Quod nec pastores.
    19. Quod nec praelati.





INCIPIT PARS PRIMA.
[Col. 1007]


CAP. I.
[Col. 1007D]

Quales sunt Patres praetaxati, significaturus ego regi, silere quidem mallem atque celare; nam super hoc meus mihi pudor supplicat et lacrymae; sed nimis dura loqui cogor, quia nimis duriora formido. Nec eorum scelera tegere queo, quae etiam, me tacente, coeli revelant, quae irreverenter cernit orbis detecta; nec per me magis minusve celaretur, si ruris fabulam urbiumque susurrum solus ego tacerem, vilis homuncio; et quae coelo terraque testibus sileri possent, nullis ego deessem veritatibus. Hos enim tanto evidentius dudum audita publicat infamia, quanto profundius avarae cupiditatis abysso [Col. 1008D] sopitos, excaecationis antro sepultos, obstinationis desuper cumulata congerie comprimit eos et occultat nominari formidans ignominia. De caeteris, qui caeteros non novi, non loquor ego praelatis. Praesertim cum horum nomine tenus episcoporum digna praelatio non mihi, sed orbi, sufficientem parit loquendi materiam. Si qui tamen, quod absit! his in orbe similes inveniantur, quos infamibus similis associet infamia, non est nostrum inclusos hinc excludere; sicut nec nostrum est inter infames includere, quos ab istorum infami commercio secludit honestas. Unde ne similes his fiant caeteri Aquitaniae [Col. 1009A] pontificibus, qui dulcis et periculosae baculo sustentationis noviter inniti coeperunt, non parum cavendum est. Nam nisi vigiles instanter excubando sibi providerint, quae jam capita decalvavit vicinia sua, me dolente, scabies eadem depilatius enudabit. Hujusque pestilentiae sive pestifero morbo eodem quasi pastu refectas metuo, totus, quod Deus avertat! grex peribit, et ab hoc immunes adhuc contagio cathedrae subvertentur.



CAP. II.

In his igitur quae dicturus sum, nimis haesitantem et ambiguum me facit quae se repente objicit innascentium multitudo cogitationum; et ubi figatur vix invenit deliberationis anchora in animi fluctuantis profundo, diuque versantis ex insperato, in quam subito cecidi, Charybdin aggrediar. Memet [Col. 1009B] enim ipsum tanquam profundum quoddam ingressus sum, nesciens Deus scit qua emersurus.



CAP. III.

Proposueram aliquid scribere; qui plenius securiusque scriberem alii, si me scribere regi praesumptio est. Quis enim sum ego, qui regi scribam? Aut quomodo damnum regis Ecclesiaeque celabo? Qua fronte loquar? Qua mente tacebo? Illud supra me est, istud contra me. Illud quoque non parum angit me, quod si patribus obloqui videar, in coelum os ponere nostrum me plateae praedicabunt. Imminet utrobique periculum; nam loquendo reperient me caeteri vero humilem, tacendo reperiam ego me caeteris inutilem esse. Neutra viarum fore tuta conspicitur. Altera tamen mihi tenenda [Col. 1009C] non irrationaliter eligitur. Publicum enim tacere damnum periculosius perpendo, cum rationi deliberanti se ingerit illud prophetae dolentis: Vae mihi quia tacui [81* 1Kb] ! Et me tandiu siluisse magis pudendum esse decerno, quam ab aemulis et depravatoribus superfluum et praesumptuosum scriptorem appellari.



CAP. IV.

Hinc inest mihi scribendi domino meo regi generosa, sed non contumax audacia. Cui scribere mea quidem non vetat inscitia, sed dat ausum audita regis humilitas, audita misericordia. Quem rex humillimus ille qui non venit ministrari sed ministrare [82 1Kb] , non solum coelestis doctrinae auditorem sed auditae factorem fecit [82* 1Kb] . A quo non incassum audivit: Quanto major es, humilia te in omnibus [83 1Kb] . Audax etiam audacem me facit charitas foras emittens [Col. 1009D] timorem [83* 1Kb] ; quae me non mihi scribere jubet, sed communi oppressorum utilitati, qui in Aquitania, tanquam in alia Aegypto, dudum luti et lateris afflicti laboribus, sub venerationis gratia obsequentes, dictis patribus, quasi sub totidem Pharaonibus gementes, quod inauditum est, in domibus suis exsulant, et in haereditatibus propriis exhaeredati intercidunt. Adsit haec et augeatur, et aucta permaneat, quae coepit huic incoepto consulere charitas, et charitati praesto sit veritas, ut zelum Dei habeam secundum scientiam, et serpentina columbinae non desit astutia simplicitati; ut sit in electione discretio, sicut in imitatione dilectio.



CAP. V.
[Col. 1010A]

Universos unum unus ego deposco; qua tenus impietatis patres liberum et insontem me arguant. Quoniam risus Cham excusabilis et sine culpa maneret, si fratres inter alios Noe pater illius esse dedignatus fuisset [84 1Kb] . Sed quia, quem inter extremos medium ordinata mystice nativitas includebat, pater benignus a dilectione paterna non exclusit; merito maledici meruit, qui patris pudenda non operuit, caeteris videndo revelavit. Nec in coelum os me quisquam posuisse contendat: quod quidem verum esset; si patres dicti, patres essent. Sed illorum filii nulli sunt, cum nullorum ipsi patres existant. Hos ego patres pauperum et refugium olim opinabar, ut caeteri; quod postea certius deopinabar ut caeteri. Cur enim patres habendi sunt, cur qui filios [Col. 1010B] habere nolunt, et si casu natos alicubi percipiunt, illico necari praecipiunt? Nunquid, propter feminas, quas reservant, patres appellandi sunt, qui masculos occidunt? Sic pater Israelitarum Pharao dici posset, quorum magis dicendus erat interemptor. Pauperum vero refugium, quis eos opinetur? A quibus, ne pauperis ad illos fugientis fuga Sabbato vel hieme fiat [84* 1Kb] , ignarum fugere pauperem docet pauper expertus. Quaerite, inquit, et invenietis; petite et dabitur vobis [85 1Kb] . Quare vero quaeret aut petet aliquis, si quaesitis contraria quaerens inveniat, et petenti non detur nisi quod sibi displiceat? Saepe nondum experti petunt ab his egeni; quibus pro pane lapidem, pro pisce serpentem, pro ovo porrigunt scorpionem [86 1Kb] . Hos [Col. 1010C] enim adeo probantium improbat necessitas, ut in turpi experientium repulsa, apud omnes primum celebris felix omnino pereat opinio. In quibus opinionem bonam primo decoloravit suspicio nequam, quam denique consummatione terminavit infelici, repente veniens sinistrum quod timebatur



CAP. VI.

Scio, scio ego, nec me latere patitur magis aemulorum obrosio non deesse, qui me de incepto tanquam de otioso et non necessario suggillent opusculo; clamque palamque me dicant hominem, qui de hujusmodi etiam mutire non habeam, osque meum tali dictu duris dignum contundi lapidibus. Quos patienter audire satius erit, quam nugis ventosisque verbis sine sono, verba dare sonantia. [Col. 1010D] Quidquid in vulgi auribus muti mussitent susurrones, quidquid apud aulicos canes oblatrent; paulatim innocentia manebit illaesa, et justitia sufficiet defensioni. Sit duntaxat corpus totum lucidum, oculo manente simplici [87 1Kb] . Quem vero simplicem faciet, qui simplicem facere coepit; faciet vero simplicem, ut fallere nolit, nec falli possit, qui simplicem facere coepit, nec fallere velit. Faciat fallere nolentem, ne pietatem amittat bono carendo zelo; faciat falli renuentem, ne cautelam non habendo, vero careat judicio. Oculus enim qui facile non fallitur, sed facile fallit, erui praecipitur, quia nequam est [88 1Kb] . Oculus qui non facile fallit, sed facile falsus est, caeco non [Col. 1011A] praebet ducatum, quia caecus est [88* 1Kb] . Adsit ergo prudentiae simplicitas, ne ignorantia de malitia nascatur! Adsit simplicitati prudentia, ne malitia revelanda per ignorantiam tegatur!



CAP. VII.

Meminit me summi pastoris illius qui dixit: Ego sum pastor bonus [89 1Kb] . Bonus addidit, quoniam malos esse non latuit. Quia enim ei omnia praesentia erant, omnes etiam hunc loquendo cernebat. Pastores bonos et malos, cujus conspectui praeteriti non praeterierant, nec erant futuri qui nondum erant. Videbat igitur omnes malos, a quibus omnibus se sequestravit, cum dixit: Ego sum pastor bonus. Sed nunquid mali pastores, pastores sunt? nonne magis fures et latrones, aut inutiles mercenarii? Omnes, inquit, quotquot venerunt, fures [Col. 1011B] sunt atque latrones [90 1Kb] . De omnibus hoc dixit, qui praeter eum venerunt, et praeter eum venturi sunt. Non enim hoc dixit de bonis pastoribus antiquis, qui eum praevenerunt, sed de bonis qui ei successerunt; qui non propter eum, sed cum eo venerunt. Cum eo venerunt; quia in principio erat Verbum [91 1Kb] , et illi cum Verbo Dei venerunt. Cum eo venerunt; quia ipse est veritas, et ipsi veraces fuerunt, et eamdem fidem boni praecedentes et succedentes habuerunt.



CAP. VIII.

De supradictis vero pastoribus et his similibus quid dicemus? Nam bonis eos eadem copulat fides, ut non dicantur praeter Christum, sed cum eo venisse? Quare hoc? Quid effecit fides [Col. 1011C] eorum? Nonne mortua est? Et quia sine operibus est: Fides, inquit, sine operibus, mortua est [92 1Kb] . Ideo mortua, quia non viget in ea vegetatio actionis. Ideo mortua, quia non movet, nec regit animam ad gaudia patriae coelestis. Fide hujusmodi daemones insigniti sunt. Credunt, et nihilominus eis praeparatur aeternum incendium. Quippe fides sine opere, flos est sine fructu, manipulus sine grano, moneta sine argento. Si nihil in eis efficit eorum fides, non eos eis connectit qui cum Christo venerunt; in ovile non per ostium intraverunt. Qui non intrat, inquit, per ostium in ovile ovium, sed ascendit aliunde, fur est et latro [93 1Kb] .



CAP. IX.

Duo vero quos proposuimus, nunquid per ostium intraverunt? Negant hoc qui noverunt, [Col. 1011D] negant qui intrare viderunt. Dico ego, et scio quod ostium hoc humile est; venientem ad hoc ostium oportet incedere plano pede, ut non offendat; humiliari, ut sano capite intret. Humilis enim janua Christus est, humilis hujus janua ipse idem janitor humilis. Janua, quia per eum intrantur; janitor, quia ipse se januam aperit. Non dubitet eum esse januam et janitorem, ostium et ostiarium, qui audit dicentem: Ego sum ostium ovium [94 1Kb] . Non solum enim per hoc verbum Christus se ostium, sed ostiarium indicat, cum quis ipse sic aperit; aperit qui prius ignota nota facit. Quaecunque [Col. 1012A] enim, inquit, audivi a Patre meo, nota feci vobis [95 1Kb] . Factus igitur ostium, et ostiarius; simul factus pastor, ovis et agnus; ut ipse ovis innocens, et agnus immaculatus, maculas emundaret, et mortem destrueret pastorum et ovium. Legitur Evangelium, et pastor invenitur. Ego sum, inquit, pastor bonus [96 1Kb] . Legitur propheta, et invenitur ovis: Sicut ovis ad immolandum ductus est [97 1Kb] . Interrogatur amicus sponsi, et ab ipso Agnus auditur: Ecce, inquit, Agnus Dei, ecce qui tollit peccata mundi [97* 1Kb] . Pius itaque pastor, ovis, agnus, ostiarius humilis, et ostium, aperuit unquam his quos proposuimus, si nunquam intrare humiliter proposuerunt, si ad humilem januam contumaciter et superbe venire praesumpserunt? Absit!



CAP. X.
[Col. 1012B]

Quomodo non superbe venerunt, quorum alter manifeste, contra ipsum ostium nimis erectus; alter, nimis occulte, erecto erectius contra ostiarium, qui et ipse ostium est, venit minus inclinatus? Uterque nimis praesumpsit, uterque nimis ascendit; sed plus nimio ascendit, qui plus nimio descendit, nimia enim humiliatio nimia est elatio. Unde illum contra ostium, istum dixi venisse contra ostiarium, licet idem sit ostium et ostiarius; quoniam apud homines plus esset contra ostiarium, quam contra ostium. In domibus enim est major ostiarius ostio; major enim est qui praeponitur, quam cui praeponitur. Uterque enim nequam, uterque nequissimus fuit. Sed nequissimo nequior fuit, qui iram Dei provocavit. Pejor enim est qui iram [Col. 1012C] Dei provocat, quam qui meretur. Meretur, qui manifeste peccando caeteros corrumpit; provocat qui, cum introrsus sit turpis et incestuosus, appetit videri pulcher et castus. Uterque praetulit quando et quantum potuit. Et uterque sic praelatus, superbus patuit et elatus. Superbo vero superbior fuit, qui superbiae tumorem humilitatis cataplasmate compressit.



CAP. XI.

Quoties hunc pessimo pejorem ad memoriam reduco, alterum ex toto dimittere volo. Quoniam major hujus iniquitas me loqui contra se compellit. Unum tamen de utroque sentio. Quoniam quaecunque quibuslibet pseudopontificibus, ut uniuscujusque propria sunt, unicuique congrue distinguendo [Col. 1012D] possunt attribui, istis simul attributa sunt, minus convenienter omnia conveniunt. Cum enim aliorum alii fures sint sive latrones, sive mercenarii; isti totum sunt, et adhuc nituntur ut lupi sint. Fures sunt, aliena sua faciendo; latrones sunt, quae furati sunt interimendo. Mercenarii, quae sua sunt, non quae Jesu Christi quaerendo [98 1Kb] ac, viso veniente lupo, fugiendo. Adhuc et lupos se faciunt; qui non solum dimittunt oves, sed dispergunt et laniant [98* 1Kb] .



CAP. XII.

O quantum a pastoribus primis per omnia discrepat haec male mutata posteritas; qui [Col. 1013A] ubicunque ministerium suum honorificabant, qui Christi bonus odor erant in omni loco [99 1Kb] , quorum fama celeberrima et vita continentissima! Lux vero nostra, dicti pontifices, non lumine tenebras, sed tenebris lumen effugat; non splendore nos irradiat, sed fumo atro nos molestat, stellas obtenebrat, solum offuscat, coelum obnubilat, terris noctem ingerit. Quam non lucere non tantum dolerem, si minora quae penitus exstinguit, sineret lucere lumina. Hos male mutatos minus plangerem, si domus Dei stabilis in pristino statu maneret. Sed ipsi male subversi, semper ejus subversionem moliuntur et ruinam. De his et sibi similibus credo prophetam idipsum locutum fuisse: Venerunt, inquit, structores tui destruentes te [99* 1Kb] . Funditus [Col. 1013B] enim eam evertere conantur; et aedificium cum fundamento mutare mutati leguntur architecti: Fundamentum, inquit, positum est, praeter quod nemo aliud ponere potest [100 1Kb] . Quomodo vero non aliud positum esse credet simplicitas, ubi non modo fundamentum, sed quidquid fundatum erat, subverti videtur? Quid enim mutandum restat? Ubi, ut nonnullis visum est, fundamentum jacit hypocrisis, adulatio parietes erigit, avaritia tectum consummat, consummatum aedificium dolus et falsitas ornant. Legi bonos, optimos ac meliores, qui supra petram Christum solidam aedificant aurum, argentum, lapides pretiosos. Sed optimates isti aliter forte legerunt; quos nil superaedificare videmus, [Col. 1013C] nisi ferrum, aes et plumbum. Quos ita superaedificantes, diruere convenientius quam superaedificare dicimus.



CAP. XIII.

Quales eos satis digne dicere queo; quos dudum avaritia coegit ante Baal genua curvare, cum morte pactum facere, cum inferno foedus inire. Apud quos imperat aurum, judicat argentum; leges canonesque silent, locum ratio et aequitas non habent. Ubi virtus, ubi lex, ubi sacrorum auctoritas canonum, ubi disciplinae censura, morum gravitas, maturitas consiliorum, auctoritatis pondus insigne, reverentia majestatis? Ubi lumen oculorum nostrorum, ubi pectus nostrum, ubi lingua docens, ubi manus indefessa; lumen oculi simplicis, pectus consilii, lingua docens judicium, manus ab opere [Col. 1013D] bono non torpens? In his, horum nulla, sed his contraria reperiuntur. Quales eos esse digne dicam; hoc digne satis invenior; quales se indigne fecerunt. Sed, quos eos digne vocem, digne non invenio. Usu tamen eos didicimus vocare pontifices, praelatos, pastores, episcopos, et hujusmodi nominibus. Sed si vere pontificum sunt haec nomina, non eorum quos veris pontificibus in omnibus et per omnia novimus oppositos. Unius tantum [Col. 1014A] significationis nomina, contrariis minime, conveniunt rebus. Nec nomine vocandi sunt, qui rem nominis non habent.



CAP. XIV.

Cur igitur pontifices dicemus, qui se caeteris pontes non faciunt? Pontifex vero dicitur, qui supra mare hujus mundi factus est pons, usque ad Deum et proximum pertingens. Usque ad Deum pertingit, ex fiducia quae non suam sed illius gloriam quaerit. Usque ad proximum, ex pietate qua ipsi non soli sibi prodesse desiderat. Sed nunquid tales isti? Quis insensatus dicit pontem, quem nullae juvant bases, quem mare cadentem recipit, et se profundius involvit?



CAP. XV.

Antistites dicere possemus, quia stant contra subditos; sed quia contra daemones non stant, [Col. 1014B] quos contra se cernunt erectos, antistites digne dicere non valemus.



CAP. XVI.

Praesules vero quare dicerentur; qui dignitatem et gloriam suam alteri dederunt? Quomodo praesulare creduntur, idololatrae facti, quibus archipraesul imperat avaritia?



CAP. XVII.

Episcopi, qua ratione dici debent, qui divinitus sibi datum os sublime, non ad superna erigunt, non quaerunt quae sursum sunt; sed pronius pecoribus corporis sensibus incubant, infimis inhaerent, terrenis inhiant?



CAP. XVIII.

Pastores quis nisi fatuus aestimat, se pascentes et non oves suas; qui lac ovium comedunt, et lanis se induunt? Hos Spiritus sanctus [Col. 1014C] pastores esse negat, cum dicit: Lac ovium consumitis, et lanis vos tegitis; quod infirmum est non confortastis, aegrotum non corroborastis; quod perierat non requisistis; quod forte fuit confregistis; et dispersae sunt oves meae, eo quod non sit pastor [1 1Kb] . Dispersas dicit oves, quia non est pastor, licet malos habeant pastores. Dicam ego pastores, qui non sunt? Asseram ego, quod Deus negat? Absit!



CAP. XIX.

An praelati dicendi sunt, qui se, quando necesse est, non praeferunt? Qui adversario more leonis rugienti se non opponunt? Qui, viso lupo, fugiunt dispersarum immemores ovium? Qui non se nobis praeferunt, ut pro nobis praeferant, sed ut sua nulli conferendo, nostra nobis auferant? Nonne magis dicendi sunt elati quam praelati? Qui [Col. 1014D] nostro non premuntur onere, sed nostro super nos, et contra nos honore eriguntur. Quos igitur eos vocabimus? Scio, et dico multos esse vere pontifices; sed qui tales sunt, pontifices dicendi non sunt, sed pseudopontifices. Si tamen, usum sequentes, his eos nominibus appellemus, veniale nobis esse credimus. Non enim mirum est, de his qui dicunt et non faciunt, si dicuntur et non sunt.


[Col. 1013] EXPLICIT PARS PRIMA.



INCIPIUNT CAPITULA PARTIS SECUNDAE.
[Col. 1013]

    CAPITULUM I. Quales habent in majoribus ecclesiis.
    [Col. 1015A] 2. Quod nepotibus dant quaecunque possunt.
    3. Haereditario jure canonias ab his obtineri.
    4. Esse qui consulat hominem ignotum, et sine parentibus eligendum, propter hujusmodi mala.
    5. Quod tali consilio non sit credendum.
    6. Quod non erat humilitas in vili persona quam elegerunt, sed humiliatio fallax.
    7. Quod modo nihil de pristino statu retinet, nisi oculos obliquos.
    8. Fecisse homines pro eo quidquid dicerent.
    9. Deceptos omnes fuisse per exteriorem simplicitatem.
    10. Quod modo notus est a caeteris, qui se noscere et caeteros desiit.
    [Col. 1016A] 11. Quod nullo bono perstitit ex quo ab humilitate cecidit.
    12. Quod nullum habere putabatur parentem, qui sublimatus habuit infinitos.
    13. Quod eligi non debet talis, a praedictis et a sequentibus subinfertur.
    14. Quod iterum parit egregie fortuna, quos quomodo terra pepererat.
    15. Oportere primo exuere veteres homines, et mox induere novos.
    16. Quod momento uno fortuna facit eos curiales, discretos, astutos.
    17. Quam celebris sit eorum iterata nativitas; quique saxis hucusque vixerant duriores, quam subito fiant graves, delicati, teneri.





PARS SECUNDA.
[Col. 1015]


CAP. I.

[Col. 1015B] Quales secum habent, quales praeferant ecclesiis, quem latet hoc? Sibi similes. Sunt in partibus illis majores et minores ecclesiae. In majoribus primum locum tenent primi nepotes episcoporum; secundi secundum; et ita deinceps donec loca desint. Unaquaeque loco sibi congruo nubit progenies, et quasi quaedam copula conjugalis vinculis astricta sterilibus maritatur fecunditas. Nepotes autem dico quoslibet illorum carne, moribus et vita cognatos; quibus applaudunt, quibus thesaurizant, quos sibi praeparant successores antistites nostri. Qui pacem habere nequeunt donec videant nepotes et pronepotes suos, aut filios filiorum suorum, tribulationem et iram super Israel. Talibus tales associantur filii patribus, discipuli magistris, [Col. 1015C] congrua dominis familia.



CAP. II.

His patres acquirunt, servant, rapiunt, custodiunt. Acquirunt sollicite, servant sollicitius, rapiunt moleste, custodiunt molestius. Discurrunt, torquentur et gemunt, augere desiderantes quod adfiliatis relinquant haeredibus. Nec de rebus miseri tangere permittuntur, quas post se futuris servare nituntur. Commendata namque deputant, quae ad successores etiam in vita transmittant. Quibus utinam aurum, argentum, et fori divitias ad male sortitos transmittere sufficeret haeredes; ut etiam non cogeretur Ecclesia pro suis alere alienos, pro filiis fovere filiastros, quorum pugnis pectus illius assidue tunditur, dentibus ubera lacerantur. Eliminarentur [Col. 1015D] utinam Ismaeles; ut, cum filiis liberae filii non haereditarent ancillae! Quod longe aliter est. Ab his enim et caeteris dignitatum audimus officia, cujus nulla unquam audita fuere merita. Dona narrantur, sed nulla donorum causae tractantur. Promotiones audiuntur, sed promotionum negotia non audiuntur.



CAP. III.

In nihilo deinceps, aut minimo degenerantes [Col. 1016B] a patribus filii, quanquam firmata sit supra firmam petram, domum Dei diruunt, ac etiam evellunt; ad hoc unum nitentes, ut locum ejus desolantes comedant Jacob, nec memoretur nomen Israel ultra; qui jam certi se successuros haeredes, ad invicem dicunt: Haereditate possideamus sanctuarium Dei [2 1Kb] . Ex hinc genimina viperarum, gens incircumcisa corde et aure, haereditario jure canonicatus obtinet, proh dolor! perniciosa haec et exhaeredans haereditas. Consuetudinis jure carnalis, gratia possidetur spiritualis, et tamen gratiae stipendium non facit haeredi testamentum. Perit enim gratia ubi haereditas principatur. Sic canonicum fieri est, exire de ecclesia, non ecclesiam intrare. Sic intrantes, non sunt haeredes Dei, non cohaeredes [Col. 1016C] Jesu Christi. Tales ad se vocantes pontifices nostri, si forte videant paucos interesse dissimiles, nec eos vocant, nec diligunt, licet honorent coacti: nimis obliti summi pontificis illius qui, cum cognatos habuerit apostolos, nullum eorum praefecit aliis, sed alii super eos primatum concessit.



CAP. IV.

Est forte qui hominem ignotum, et de nobilitate parentum vel amicorum non suspectum, consulat eligendum; et dicat, in electione pontificis, providentia consilio praemunire valet electuros, et providendo utilis potest adhiberi cautela; ut videlicet homo vilis, scientia modicus, fama nullior, sibi notus, ignotus orbi, sublimitatem abhorrens, sublimis subito factus episcopetur. Si non talis in urbe, non deerit talis in rure. Si non reperiatur in [Col. 1016D] oppido, reperietur in eremo. Multos habet tales eremus exsilii exiles eremicolas; quos, licet quotidiana penuria intrare coegit, de cogenti tamen in spontaneam felicius se transtulere paupertatem. Felix quidem est necessitas quae in melius cogit. Isti mundum contemnunt, mundum in mundo fugiunt, quorum adhuc in terra viventium conversatio [Col. 1017A] in coelis est [3 1Kb] ; quos adhuc detinente terra peregrinantes in tabernaculis, coelum jam suscipit habitatores in domibus. Isti pennas assumunt, volant et non deficiunt. Volant enim super pennas ventorum, usque dum coeli spatia sibi subdant, ac pene penitus in coelo consistunt. Pars etiam tantilla, quae vix in terram restat, terram odit, terram detestatur, ad coelos tota spirat, tota coelis inhiat. Isti de superfluis non curant, necessaria sibi dimidiant, carnem insequuntur, spiritum ditare nituntur; quorum facies divinum quiddam portendit, humanum omne transcendit; hominem facit admirari, stupere, horrere; quae scilicet hominem cum angelis indicat habere commercium. Isti se parentes habere [Col. 1017B] nesciunt unde venerunt. Tales sine damno credo posse sublimari. Ne credas iniquo.



CAP. V.

Ne credas, dixi: Non enim omni spiritui credendum est. Scio eremicolam olim pontificem; qui, antequam esset qui modo est, totus angelum sapiebat, angelum vincebat. At superinduto pontifice tunicatus latuit eremita, et super humeros illustrium incathedratus, capitis umbram cornuti prospexit longe anteire per urbem. Se devovit protinus, se descivit, sui penitus oblitus qui fuerat; et in lethargiam subito prorumpens, hujus infortunio passionis se felicissimum in corde jactavit. Quem si inter caeteras quae se gratis offerant cogitationes, deinceps evasit eremi recordatio; illico praesto fuere formido, timor, horripilatio. Et [Col. 1017C] quoniam prae omnibus quae sibi placebant, eum eremi delectabat oblivio, totus sicut eremum, sic eremitam, licet non exuit, exivit. Oblitus itaque sui devovit, ac caeteros qui hoc ad usque tempus nec se, nec alium noscere dignatus fuerat; et eum paulatim agnoscere coeperunt, qui tunc usque devoverunt; quem sic utinam a principio novissent! Nam, si rudis adhuc hominis tergiversatio pateret urbanis, si multiformes illius intelligerent fucos; silvestres adhuc colerent saltus et lucos. Si primum rudentinis bene novisset, ille Aegyptius velut a Moyse sepultus, adhuc in sabulo dormisset, et nunquam de luco ad lucem exisset; sed qui cavere didicerant a superbo et nobili, cavere nescierunt ab ignoto et humili. Et, quos fallere non potuit [Col. 1017D] superbia, omni homini suspecta, facile fefellit humilitas hominis, ab omnibus aspecta.



CAP. VI.

Non tamen erat humilitas, sed humiliatio fallax. Non erant virtus, sed virtutis actui similis actio. Gloriosa quippe res humilitas; qua ipsa etiam superbia palliare se appetit, ne vilescat. Humilitatem in vultu praetendebat, qui persequi humilitatem intendebat. Ovem in facie simplicem ostendebat, qui rapacem lupum in mente occultabat. Tunc fermentum parabat, quo cleri plebisque massam corrumperet. Tunc se longe retro post caeteros faciebat, quo prae caeteris longe antefieret; ut majori de longe remeans impetu prosiliret longius. [Col. 1018A] Qui ut clero praeferretur, et populo, locum sibi fertilem sterili praeparavit in sabulo; ut quae creditori semen negat mandatum, arena, fertilem ei pareret episcopatum. Cui etiam locus ipse multum deferre nostrates admonuit, quem quia remotus erat a locis publice peccantium, sanctitatem praestare credebant. Quod si esset, nec Satan e coelo, nec Adam caderet in paradiso, nec Lot in monte peccaret, qui in Sodomis sanctus exstiterat. Locus tamen iste, quoniam arenosus et exsilis erat, plus caeteris homini sicco et exsili congruebat, cui nihil pingue, nihil carnale placebat. Cui refectio dulcis, satietatis jugis erat esuries, potus jucunditatis, sitis assidua. Quippe totus erat in spiritu, cujus fere tota caro defluxerat in lacrymis. De quo [Col. 1018B] non est hominis dicere, quam pius, quam sanctus oculis orbis apparebat, quantum ab homine homo distabat.



CAP. VII.

Nunc vero nihil in se pristinae retinet consuetudinis, nisi unum solum, quod a puero consuevit; alterum videlicet tanto altius obliquare oculum ad supra, quanto inferius alterum ad infima declinat. Ut quoties ipse loquitur, solos, quos in terra prospicit, cernere cernatur oculus alter auditores, alter intendentes eidem sermoni, totum pontificis verbum fieri portendit ad oves in aere. Quod in argumentum probitatis et sublimitatis suae sumptum, multos ad promotionem illius incitavit. Nam, cum illum sibi loquentem altero liberius et [Col. 1018C] expedite coelos oculo rimari, altero nimis libenter et laboriosius necessariis hominum usibus in terra providere cernerent, Deo gratias egerunt, quod utroque Rachelis et Liae lumine caput unum insignitum invenerant. Multi quoque opinione sua rem subtilius intuentes, non mediocriter eos peccare dixerunt, qui lumen alterum ab alterius contemplatione detinebant. Quibus convenientius videbatur, ut in eodem homine, Petro in Joannem, Martha in Mariam transvolante, totum in spiritum conversus homo coelos liber intrare sineretur.



CAP. VIII.

Sed quid haec contra? Omnes pro eo loquebantur, omnes pro eo faciebant, quando de eo altiora praedicabant. Omnes ad illius libitum promotionis intendebant terminare negotium. Quis [Col. 1018D] enim se subtraheret ipsius negotio sanctitatis? Erat apud omnes de homine ignoto, quae ignotum deseruit sancta et admirabilis opinio. Opinabantur alii melius de eo, alii optime, omnes bene, sinistre nulli. Omnem enim auferebat suspicionem aspecta in homine sanctitas, visa in eo religionis mira compositio, una fuit omnium voluntas, una cordium concordia, affectus unus animorum, eademque sententia senum, juvenum et puerorum. Quippe universos univit in unam unius admirationem personae forma hominis contemptibilis, habitus vilis, incessus humilis, humilis vultus, demissio pudica, gestus moderatio, suavis prolatio vocis, [Col. 1019A] pudor in facie, pallor in ore, macies in corpore toto, tremor in exsultatione, laetitia in timore, timor in servitio.



CAP. IX.

Nec mirum fuit homines admirari in homine probitatis signa, cum adversantia probitati majori etiam admiratione digna dicerent qui aderant. In tantum enim videntes olim oculos et ingenia, quondam proborum ingenia, hebetavit opinata in extra simplici religio, ut quae ipsi naturae placuit in eo formare deformia membra, inter caetera magis torta laudarent et obliqua; et cui communem caeterorum visum natura negabat, caeteris illum videre clarius assererent. Quibus sua suasit credere fatuitas. Ut quidquid mutante natura minus ille receperat in datum optimum, totum ei larga praeamantis [Col. 1019B] gratiae manus abundantius restitueret in donum perfectum. De quo magis credendum erat, quod exterior inferioris est nota deformitatis; ut qui oblique cernebat, oblique decerneret; qui oblique videbat, oblique disponenda cogitaret, oblique praecogitata disponeret. Non deferendum erat oculis, licet plus caeteris palpebras aperiebant, quorum pupillas albugines operiebant. Albugines non solum exteriorem visum obnubilant, sed obnubilatum interiorem designant. Nisi enim albugo et scabies intimam animae significarent corruptionem, non sanctam habentibus negarent administrationem, nec in lege prohiberentur hujusmodi promoveri. Sed tam diu nos latuere significantia, quousque praesto fuere [Col. 1019C] significata.



CAP. X.

Modo notus est ab homine, qui se desiit hominem noscere. Notus est in persona non in homine, qui manserat ignotus in homine non in persona. Incepit paulatim a paucis agnosci, quem ulterius progrediendo magis magisque noverunt universi. Modo notus est extra se, qui mansit ignotus quandiu mansit apud se. Modo humilitatem simulare, sine simulatione dissimulare non potest. Murmurat, frendet, irascitur, frontosus et impudens factus, facile fatur, facillime minatur, ardescit ira, tollitur insania, furore fervescit; nec in flagitiis vires illius debilitat dierum antiquitas, quem ipsa senectus animare videtur ad scelera. Nec mirum: suum est enim scelerum, ut, dum non resecantur, increscant, [Col. 1019D] et in augmenta criminum prosilitur quoties impunitate secura peccatur. Unde furor ejus non minuitur, non refrenatur, ardescit, in poenis magis accenditur. Concipit facinora, sed concepta festinanter implet. Disponit scelera, sed instantissime perpetrat. Nec ut sua solus exerceat flagitia, suae patiuntur divitiae. Factus enim dives arca, non merito; possessione, non genere; nomine, non honestate, multa secum et minis et muneribus compellit insanire millia; et unus ipse demens dementes efficit multos; ut de ipso recte dici videatur: Currit adversus humiles et erecto collo, cervice armatus durissima [4 1Kb] ; incedit erectus et tanquam onager se liberum [Col. 1020A] natum putat. Et sic ab humilitate in qua stare videbatur, in superbiam corruisse probatur.



CAP. XI.

Ab humilitate vero in superbiam cadens, a quo bono in quod malum non corruit? A nullo, si nullum habuit. Sed, si habuisset quae habuisse et habere videbatur, corruisset a charitate in odium, ab humiliatione in elationem, a largitate in rapinam, ab interiori profectu in exteriorem gloriam, a pietate in crudelitatem, a fide in perfidiam, a spe gaudii sequentis in desperationem, a patientia in iram, a pace in jurgia, a lacrymis in risus, a consideratione vitae mortalis in voluptatem. Verumtamen tota fraus sua, imo totus suus ipse fraudis, imo tota ipsa fraus, totus ipse modo fraudatur; nam, qualis erat ante, deprehenditur modo, fallitur [Col. 1020B] cum foris agnoscitur, et intus, notatur ab omnibus, indicatur ab omnibus, eo quod vehementius indignantur omnes, qui falsum conspiciunt quidquid prius de eo opinabantur. Elegerunt hominem pacis, quem pacis habent inimicum. Sub quo namque tyranno tot unquam auditae sunt strages, tot ruinae, tot in Ecclesia scissurae, tot scandala? De Simonia, de caeteris quae sibi dedicat cultrix idolorum avaritia, quid dicam? Quibus horum facinorum caret angelus hic apostata? Quae sunt in foro, quae ipse non faciat in sancta domo?



CAP. XII.

Hunc nimirum sicut nulli praecesserant parentes, sic nullos ei suspicabantur successores. Sed audito nomine, steriles enisi sunt parere montes, [Col. 1020C] et nati sunt ei mures ridiculi. Quibus recenter natis, prima die ebullit tota aula pontificalis, secunda vero repertae sunt vulpes fraudulentae. Interposita enim nocte, de muribus fecit vulpes illa vulpe vulpior omni. Hos deformando sibi conformavit. Hos dedocendo docuit. Hos male instructos, pejus intrusit, exclusis Ecclesiae filiis. Ramos fregit naturales, ut oleastrum insereret, et socium faceret radicis et pinguedinis olivae. Cujus non modo socius effectus est; sed, abscissa oliva, dominium usurpans radicem sibi vindicavit oleaster. Respiciente tamen Orientis ex alto misericordia, surgere coepit aquilo et auster venire, quo spirante suavis illico fragravit odor aromatum in horto sponsi. Cujus mirabili dulcedine loca tangente vicina, circumquaque flare [Col. 1020D] coepit aura serenior solita, blando et benigno vultu redire serenitas; ac, suo denuo sole laeta coepit Ecclesiae facies indui. Gaudet post hiemem verna temperies, grata sentitur serenitatis aura post nubilum, quietis recreatio post laborem, post transitum per ignem et aquam eductio juvat in refrigerium. Reclamante oleastro, reinserta est oliva. Potens est enim Deus oleastrum radicitus exstirpare; quod, in spe longanimis, sperat oliva; cujus spes quanto productior tanto fructum dabit gratiorem. Hoc etiam ipsum non erit inutile deceptis, quos falsa diu delusit imago, malam arborem inter caeteras movisse, ut deinceps a nota caveant quos ignota fefellit. Olim [Col. 1021A] oleam in foliis opinabantur, quam oleastrum a fructu denique perceperunt.



CAP. XIII.

Tace igitur qui talem eligendum consulebas. Ne credas amplius exsanguem esse sine sanguine spiritum sine carne, agnum sine dolo, ovem sine lupo, nullius hominem generis sine parentibus, nullius posterum sine successoribus. Germana quidem est dignitatis, multitudo; et inseparabilius inhaeret ei consanguinitas, quam Aethiopi nigredo. Inaudita est dignitas sine parentela. Una enim die tot ei parit parentes arena, quota ipsa est. Aperit terra sinum suum, parturit sine dolore; et quae nondum mota senuerat, gens simul oritur plebeia. In cujus ortu, totus ubique cernitur orbis despicabili [Col. 1021B] scatere popello. Stupet quicunque videt homo fecunditatem parientis, capacitatem uteri, nascendi modum, nascentium gestum et habitum. Tanta nempe momento uno rudium oritur innumerositas, ut nunc primum videantur impleri prophetiae: Deserta et solitudines terrae angustabuntur prae habitatoribus, et longe fugabuntur [5 1Kb] qui habitabant, et tunc dicent filii sterilitatis: Angustus est locus, fiat spatium nobis ut habitemus. Sed quid ad hoc referat non habens unde tot nutriat terra mater anxia; nisi ejusdem prophetae lingua loquatur et dicat: Quis genuit mihi istos? Ego quondam sterilis et non pariens, transmigrata et captiva, et istos quis emitteret? Ego destituta et desolata, et isti ubi [6 1Kb] ?



CAP. XIV.

His igitur absque patre natis, unde [Col. 1021C] necessaria ministret, quasi mater altera, sollicita tellus; cum in se non invenit quae tantae multitudini sufficiunt alimento, praecavens suis, suos facit alterius; et quos natura de die in diem magis impauperans, ostiatim concesserat mendicare; hos famelicos, informes et semihomunculos, mobilis in gremio recipit fortuna; ut eos iterum concipiat, pariat, alat, ditet, nobilitet. Gaudet enim jus et potentiam in talibus exercere; quae semper ex innata sibi consuetudine, et pauperem facit et ditat, humiliat et sublevat, egenum de pulvere suscitat et elevat de stercore pauperem [7 1Kb] . Unde terrae matri anxiae, voce certe lugente, voce prophetae respondere potest: Ecce ego levo ad gentes manum meam, et ad populos exaltabo signum meum, et afferent filios tuos in ulnis, et [Col. 1021D] filias tuas in humeris portabunt; et erunt reges nutritii tui, et reginae nutrices tuae [8 1Kb] .



CAP. XV.

In instructione vero rudium, primum occurrit fortunae, suis eos extunicare panniculosis sarcinis, multiformiter assutis et resarcitis panno uno et altero et deinceps. In quibus dubia erat materia cui formarum discolor imprimeretur varietas. Nam si super his, ut huic operi, majorem dedissem operam, cum furore tortor vellet de jure causari, longe praejudicaret acus texturae, quam tantum, non scientium pluralitas, sed suendi superat assiduitas. Multopere namque studuerunt innumerabiles et cives [Col. 1022A] et civitates, lanas adhuc rudes fullonibus committere fucandas; ut materia simplex, fallentibus ludificata formis, non minus intuentes decepta deciperet oculos; et mutatis artificio velleribus placuit urbanis admirandas componere telas; de quibus post annorum curricula multorum, unum hujusmodi vile conficiatur indumentum. In quo pannus novus, qui splendeat unus et alter assutus panno veteri, majorem cogit fieri scissuram. Unde, quoniam in pannoso hujusmodi tegumento, de reliquiis innumerabilibus, quas decrepita digne rejici censuit antiquitas, dispariter conjuncto, paupertina resarcientis acus quotidianae subvenit necessitati; merito rude unius, polito multorum supereminet artificio. Licet quae primo hujus operis non parum insudavere [Col. 1022B] labori, jam mille sunt defunctae manus, milleque superstites. Nobis igitur supervenientibus, omnem in alumnis interimit fortuna vetustatem. Et quos ubique praedicat dignitatis esse nepotes, dignitati digne mandat alendos.



CAP. XVI.

Hos igitur vix quoquo modo genitos, quos diu sub panno tenui celaverat ignobilitas; sublimitati, ne sterilis vivat, plene gignit et parit fortuna. Quibus, eo ipso quo nascuntur momento, animosa genitrix inspirat altum sapere, cogitare sublimia, discrete loqui. Mox eos delata omni ruditate, quasi fungos compluit in palatium. Quos eadem horula simul concipit, parturit, parit, ornat et instruit. Tempore uno nascuntur et equitant per [Col. 1022C] urbem, feruntur et imperant, aulam ingrediuntur, et familias disponunt; manibus ad ecclesias portantur, ubi exaltant et deponunt, pretiis et precibus ad causas trahuntur, ubi soli conduntur auditi simul oratores et judices; momento facti diserti judicio, qui diu vixerant imperiti sine verbo: heri, senes erant nondum locuti; perorant et disserunt mirabiliter, hodie nati.



CAP. XVII.

Est horum audita secunda nativitas celebris apud multos, quorum prima nescita fefellerat universos. Quos enim de nihilo conceptos, nihiliores natura pepererat; in pompa et praeconio splendide facit renasci fortuna benignior. Proh dolor! Non pudebat olim nudos, sua cunctis patere pudenda, pedibus albis nuper usque ad urbem [Col. 1022D] venerant. Modo, repente mollibus induti, liberos olim pedes, huic ingratos honori, stragulatis incarcerant sotularibus; qui renuunt et recalcitrant, ac si capsam camelus argenteam aculeis intrare cogatur. Reclamantes autem et renitentes urgent talos auratis lucere calcaribus. Facti quoque subito subita graves majestate, sceptris innituntur, tribunalia scandunt, pulvinaribus molliter insident sericis, purpura pedibus jacet substrata tenellis; quos a spinis ne pungerent, a lapidibus ne laederent acutis, olim defendebat innata durities. Et, qui post pecora fistulas buccis inflare solebant transslati [Col. 1023A] de caulis ad causas, proh dolor! audiuntur audacter imperare magnatibus, haeccine viget et [Col. 1024A] floret optima dignitatis generatio, perversis prava exasperans!


[Col. 1023] EXPLICIT PARS SECUNDA.



INCIPIUNT CAPITULA TERTIAE PARTIS.
[Col. 1023]

    [Col. 1023A] CAPITULUM 1. Patres sic dictos habere adulatores in eodem honore cum nepotibus suis.
    2. Exempla prophetarum inducuntur, quantum sunt cavendi.
    3. Auctoritas prophetae, quantum sint haec tria cavenda, et maxime adulatio.
    [Col. 1023B] 4. Non solum esse repellendos, sed statim etiam erubescentes.
    5. Quod turpia inferent his quibus adulantur.
    6. Quod isti primi in omnibus sint, etiam non vocati.
    7. Quaeritur a veris, utrum falsis sit credendum.
    8. Quaeritur a falsis, quare ita in se saeviunt.
    9. Quod de caeteris nimium curando, se ipsos ignorant, sicut Dina.
    10. Semen Joseph exemplar esse caeteris ut se custodiant.
    11. Eosdem sepelire et sepeliri; et primo, qualiter auditores sepeliunt auditos.
    12. Quomodo auditi sepeliunt auditores.
    [Col. 1024A] 13. Quod secum non sint, ex quo traditi sunt in reprobum sensum.
    14. Conversio ad veros pontifices, ne vanos audiendo eis similes fiant.
    15. Admiratio de falsis, quod ita fallantur.
    16. Occasione sumpta de verbis sancti Job disseritur, [Col. 1024B] quando sit bonum et quando malum venerationes Domini exhibere, et dominos recipere.
    17. Malis seclusis, convenientibus fit exhortatio bonis.
    18. Quantum conferat humilitas humilibus.
    19. Quod hos duos imitari debeant, et primo quod reges regem, ostenditur.
    20. Quod pontifices pontificem.
    21. Conversio a veris ad falsos, quibus ostenditur, quod si etiam tales essent quales praedicantur, bonum quod prius habebant auferret ipsa laudatio.
    22. Aliud membrorum divisionis; scilicet, si non sunt tales.
    23. Magis induratos Pharaone.





PARS TERTIA.
[Col. 1023]


CAP. I.
[Col. 1023C]

Supradictis in eodem adduntur honore filii fraudis, qui cenodoxiae oleum copiose vendere didicerunt. Quos ad duo promptissimos magistra talium componit adulatio; ut videlicet, et bona malo semper animo, et mala dicant, dolose laudando. Hi pariter omnium, quos a dominis audiunt, judices candidi sermonum existunt indefessi. Qui, ob nimium dominorum unguem, si forte rudi sectum forcipe reperiant, si longiorem caeteris in barba pilum inspiciunt, si malum positum in capite videant obliquare capillum, fremunt, frendent, stomachantur, ab ipsis etiam dominis vix denique sedandi. Quorum tota intentio est, ut se dominis amabiles faciant, causas quibus obsequantur, exquirere. Unde in verbis et in operibus nihil [Col. 1023D] sine laude perire sinunt. Quidquid enim dicunt et faciunt, non quantolibet hominum, sed solis dignam praedicant angelis. Quorum facta, si etiam manifeste pessima sunt, arbitrorum praejudicio talium bonis praecellent. Aliorum favent dictis, annuunt factis, nihil renuunt, nihil recusant, quod voluerint volunt, quod ab his optatur, exoptant: quod desideratur, et ipsi desiderant, secundum cor eorum cogitant, gerunt, concipiunt, perficiunt; corda, sed non corde, cordibus jungunt, mentem, sine mente, mentibus adnectunt. Efficit enim hoc [Col. 1024C] in suis adulatio, ut quibus adulentur aientibus aiant, et negantibus negent; qui caeteris displicere, solis placere quaerunt, a quibus extorquere intendunt. Sicut enim sola non adjecit, quae secum arrogantiam et derogationem socias habet indissolubiles: ita non modo, quod sui juris est, blandiri scilicet, et favere; sed, quod ex accommoda trahit comitum proprietate, derogare facit et arrogare. Unde primum oleo capita dominorum impinguant; secundo ut se jactanter arrogent, caeterisque dolose derogent. Quos Apostolus dicit: Deo odibiles [9 1Kb] . eosdem Propheta condemnat, dicens: Disperdat Dominus universa labia dolosa, et linguam magniloquam [10 1Kb] . Labia quippe dolosa, ad derogationem; linguam magniloquam detulit ad arrogantiam. Arrogantes [Col. 1024D] namque in se ipsis extolluntur, et jactantur, de se loquuntur, loqui multiplicant, in magnis et mirabilibus super se ambulant. Derogatione vero assidue susurrant, discordias inter fratres seminant, aliorum bona negant seu invertunt. Qui ut alios fallant nec ab aliis fallantur, duabus semper viis gradiuntur. Vae, inquit, peccatoribus terram duabus viis ingredientibus [11 1Kb] ; terram duabus viis ingrediuntur, qui in corde et corde loquuntur; qui loquuntur bona cum proximo suo mala autem in cordibus eorum [11* 1Kb] .



CAP. II.
[Col. 1025A]

Ab his, licet non parum cavebat, obsessum se Propheta dicit et circumdatum: Circumdederunt me sicut apes [12 1Kb] . Apes recte vocati sunt, qui lingua blandiuntur, sed latenter ex malitia feriunt. Loquendo enim mellis dulcedinem proponunt, sed occulte feriendo vulnus inferunt. Quos stimuli causa alius propheta scorpiones appellat, cui dictum est: Increduli et subversores sunt tecum, et cum scorpionibus habitas [13 1Kb] . Isti enim increduli sunt Deo, subversores hominibus infirmis, scorpiones fortibus et robustis; quibus, etsi in facie contradicere non praesumunt, ex occulto tamen vulnus derogationis inferunt. Qui recte scorpiones dicuntur, quando blandi et innoxii in facie videntur, sed a dorso venenum infundunt; pacem ostendunt, [Col. 1025B] et odia nutriunt; amica dicunt, et inimica faciunt; pacatas suscitant iras, aemulantur, invident, alter alterum obliquis comedunt morsibus; vitia dissimulant, dicentes: Pax, pax, et non est pax [14 1Kb] . De talibus recte dictum est: Sonitus terroris semper in auribus eorum, et cum pax sit, insidias suspicantur [15 1Kb] . Dolose namque agentes, erga se simpliciter agi non aestimant. Quorum mentes semper in laboribus sunt, quia aut moliuntur mala quae inferant aut metuunt, ut haec sibi ab aliis inferantur. Qui dum alios infestare non cessant, in seipsis requiem non habent. Illis tantum est hoc opus, otium et labor iste, quies. Exsultant enim cum male fecerint, et laetantur in rebus pessimis [16 1Kb] ; [Col. 1025C] sed extrema gaudii sui luctus occupat, et risus eorum dolore miscebitur [17 1Kb] . Docent linguas suas loqui mendacium, os suum abundare malitiae [18 1Kb] , sed labor labiorum ipsorum operiet eos [19 1Kb] .



CAP. III.

Haec tria vitia, quoniam mortifera sunt, se totis persequi viribus, tribus ostendit propheta versiculis, ubi dicit: Qui loquitur iniqua, non direxit in conspectu oculorum meorum. Detrahentem secreto proximo suo, hunc persequebar; superbo oculo et insatiabili corde, cum hoc non edebam [20 1Kb] . Quid aiebat in arrogantem? Cum hoc, inquit, non edebam. Quid contra derogantem? Hunc, inquit, persequebar. Quid contra adulantem? Non direxit in conspectu oculorum meorum. Quis non direxit? Qui loquitur iniqua. Adulatores enim iniqua, et inique maxime loqui dicuntur; [Col. 1025D] quoniam cuicunque isti subdoli praedones adulantur, nisi caveat, ipsum sibimet rapiunt et furantur. Et cum simul in uno sint, et fere ubicunque sunt, connexa sunt haec tria vitia, non tamen apud omnes quibus officiunt, sua simul habent officia. Uno namque tribus his jaculis feriente, non quoscunque ferit omnes omnibus feriuntur. Multos enim ferit adulatio, quibus derogatio parcit; et arrogantia nemo laeditur, nisi de quo ipsa nascitur. Unde saepe fit ut, qui hujusmodi sceleribus operam dare consuevit, quoties vitium vitio commutat, personam [Col. 1026A] etiam mutare videatur. Differt enim a se jam altero laudator blandus, cum de levi fautore detractor efficitur austerus, et differt a se utroque technis ipse fetus arrogans, qui cum defert sibi soli, auferre nititur omni, quod sibi cumulat uni. Cum igitur sint pessima tria haec, efficacius ad pejus malum est adulatio, quod suos vanae laudis edocet praeconia, et edoctos item ad laudis instruit contraria. Inauditus enim est laudator immoderatus, qui vel eidem cui modo laudes ore pleno cantabat, vel alii cuilibet quando et quantum libuerit, cantata decantare sit ignarus. Nam quidquid hodie laudum irrogat esurienti; cras, si volet, digniori poterit auferre vituperio. Arrogantia, solos quos inficit, interficit; et ex derogatione audita patienter, solet in auditore [Col. 1026B] virtus augeri. Ex adulatione vero, quanto patientius auditur, tanto profundius in eo auditoribus virus dulce infunditur. Quod si miser auditor sponte semel gustet, bibat, hauriat; tunc propinatores applaudunt, tunc uberius effundunt, et euge repetito, dicunt, devorabimus eum [21 1Kb] .



CAP. IV.

Hinc est quod Propheta, quem non latebat latens sub labiis eorum venenum aspidum, a Domino petebat non solum istos a se repelli, sed festinanter, et confusos, et erubescentes. Avertantur, inquit, statim erubescentes, qui dicunt mihi: Euge, euge [22 1Kb] . Et alibi: Ferant confestim confusionem suam, qui dicunt mihi; Euge, euge [23 1Kb] . Statim, inquit, avertantur, ne contra tales increpatio proteletur; [Col. 1026C] cum tamen saepe increpatio provide differatur, ut postmodum benigne suscipiatur. Nam et femina sapiens, videns Nabal ebrium, increpare noluit; quem digesto vino non inutiliter increpavit [24 1Kb] . Adulatio vero, si vel ad tempus patienter suscipitur, augetur; ut paulisper demulceat animum, et a rigore suae rectitudinis emollescat in delectationem sermonum; quae, ne crescere queat, statim est ferienda. Non crescebat in conspectu illius qui dicebat: Non direxit in conspectu oculorum meorum [25 1Kb] .



CAP. V.

Venit in mentem me legisse [26 1Kb] filios Amon barbas legatorum David, qui de morte patris eos consolari venerant, dimidias rasisse, et vestes praecidisse medias usque ad nates. Adulatores [Col. 1026D] namque turbidi et inutiles, ad quos consolandos de morte patris sui venerunt legati David, cum super eos spirituali Patre orbatos ministri Christi pastoralem curam suspiciunt, convertunt se ad radendas barbas, cum eorum rigorem et severitatem oleo iniquae adulationis emolliunt; vestes etiam usque ad nates praecidunt, cum eos tanquam molles et effeminatos usque ad immunditias et flagitia pertrahunt pravis colloquiis miserisque blandimentis a dignitate castitatis enudant. Hoc enim solum est quod machinantur et fabricant, initiantur et consumunt [Col. 1027A] integritatis inimici, pudoris hostes, pudicitiae latrones, castitatis praedones. Qui, sancto Job testante [27 1Kb] , pedicam suam abscondunt in terra, et decipulam suam super semitam. In terra pedicam abscondunt, cum culpam sub terrenis occultant commodis, ut videat homo quod concupiscat et non videat in quo culpae laqueo pedem ponat. Et decipulam suam super semitam. Intuentur enim mores cujusque, cui vitio sint propinqui; et illa ponunt ante faciem, ad quae cognoscunt facilius inclinari mentem. Quorum impossibile est foveri consiliis, obliniri blandimentis, quin altera vel utraque hominis castitas amittatur. Utraque saepe, altera semper. Semper enim castitas mentis amittitur, quoties castitas inimicis creditur. Mente vero manente non [Col. 1027B] integra, irrita apud Deum manet carnis integritas. Unde et Moyses cordis praeputium jubetur circumcidere [28 1Kb] . Et Job [29 1Kb] , sicut vir lumbos praecingere. Non enim cordis praeputium circumcidit, nec sicut vir lumbos accingit, qui carnis edomat lasciviam, mentis amissa castitate; cum Deo nequaquam pulchra sit casta generatio, nisi cum charitate [29* 1Kb] . Debent itaque legati David contra insulsos adulatorum sermones, contra condita sine sale colloquia, et a Deo postulare tutelam, ne forte postquam seniles virus dulce gustarint morbi, vix aut nunquam curabiles valeant invenire medelam. Contra hujusmodi homines Propheta in se sibi non inveniens auxilium, auxilium petiit a Domino qui fecit coelum et terram [30 1Kb] : [Col. 1027C] Domine, inquit, libera animam meam a labiis iniquis, et a lingua dolosa [30* 1Kb] ; ab his etiam qui perperam agere me palam incitant; ab his etiam qui mala, quae suggerunt, verborum foliis obnubilant. Idem quoque, ne sibi vel alii loquendo noceret, omne linguae vitium a se removeri petiit, dicens: Pone, Domine, custodiam ori meo, et ostium circumstantiae labiis meis [31 1Kb] .



CAP. VI.

Ostium vero nolunt poni labiis suis isti vaniloqui, malevoli, facinorosi qui libitis indifferenter pro licitis; qui ab illicitis cogitandis, patrandis, investigandis, animum, manum et pedem non cohibent; sed quidquid in cor, in os et ad manum venit, machinantur, garriunt et operantur, ubicunque ambulant, stant, sedent; lingua, manus, caput, [Col. 1027D] aures, oculi, digiti, pedes non pausant, non vacant a strepitu, minor etiam particula corporis; sed moventur membra omnia simul et tota, ita ut e motibus exterioris hominis homo valeat interior agnosci. Horum sunt in conventu primae sedes; in consiliis, primae responsiones. Veniunt non vocati, intromittunt se non rogati; silentia loquentibus imponunt, audacter omnibus opponunt; respondentes suffocant, sermones sermonibus caecant: quibus elatrantibus satius est tacere quam respondere. Sufficit enim pro responsione labia movere tacendo, quoties hi sese clamositate sua non audiunt, nec [Col. 1028A] respondentem. Credunt enim qui seipsos insurdant, quod sibi ringendo clamantibus caeteri pariter acclament, et respondeant, si solum eos labia movere prospexerint. His conceditur a dominis ordinata reordinare, facta reficere. Quidquid ipsi non fecerint vel ordinaverint, nec recte factum, nec pulchre dictum credunt, neque ordinatum. Horum est, post audita judicia, judices corrigere; praejudicare judicaturis. Horum est perpetua sitis et esuries, auditores habere quos vanitando decipiant, quos verbis inanibus illiciant, quibus mel venenosum effundant, quibus quales et quanti sunt innotescat, et tandem occasione reperta loquendi, de thesauris sceleris vetera proferant et nova. Verba resonant turgida et ampullosa. Nullus interrogat, et respondent. Nemo [Col. 1028B] quaerit, et determinant. Ipsi quaerunt, ipsi solvunt; et a tacente saepe audiunt quod ipse etiam non considerat. Nec verbis modum sciunt ponere, usque dum in Eliu verba prorumpant: En ventres nostri quasi mustum sine spiracalo, quod lagunculas disrumpit [31* 1Kb] ; aut loquemur ergo aut dirumpemur. Pleni enim sumus sermonibus, et coarctat nos spiritus uteri nostri.



CAP. VII.

Dicant itaque pontifices qui sunt, quid sibi visum est de nostris qui dicuntur episcopis. Estne credendum eis, qui tales audiunt, qui tales consulunt, talibus aures praebere laetantur? Hos hi praelati latus sibi tutum habent. Hos hi domini pie fovent. Nam si dominis impie favent, horum est his [Col. 1028C] grata praesentia, dulce consortium, suave colloquium, jucunda quies ac sermo efficax, ferventissimusque affectus. His laetis domini laetantur, his praesentibus omnia praesto sunt; his sublatis, et omnia simul abeuntibus abeunt, simul et deliciae et laetitiae; curae irruunt, molestiae hinc inde pulsant, angustiae sunt undique, soli remanent, soli sub honoris onere laborant, soli sub dignitatis sarcina gemunt; quam aut ponere aut opprimi necesse est, si humeros isti subduxerunt.



CAP. VIII.

Dicant ipsi qui tam impudenter agunt, qui tam crudeliter in sese saeviunt; unde rabies haec? Unde est quod sibi de se non credunt, sed fautoribus suis mendacissimis? Et cum de caeteris [Col. 1028D] rebus magis sibi credant quam caeteris, quare de se solis magis credant caeteris quam sibi? Credunt quod audiunt, laudantibus applaudunt, sed quid laudator attendat non attendunt. Obliviscuntur intentionem, dum amplectuntur opinionem; et quidquid de se laudatum agnoscunt, non ignorantiae aut benevolentiae laudatoris, sed suis meritis ascribunt. Unde tanta obstinatio? Unde caecitas haec? Sese, credo, ignorant; sui penitus obliti sunt, et a se longe remoti. Multum est ab his coelum remotum; et ipsi multum plus a se quam a coelo, et affiniores sunt Caucaso monti quam sibi. Qui quanto a se remotiores [Col. 1029A] existunt, tanto magis incuria sui curiosos facit ad alia.



CAP. IX.

Ad alia circumspicienda se Dina transtulit [32 1Kb] ; sed in se torpida mansit, sese non circumspexit. Voluit male videri, sed pejus visa fuit. Voluit male cognoscere, sed pejus cognita fuit. Relicto duce pubertatis suae simul se et domum patris exivit, ut videret mulieres regionis illius. Egressa caeteras vidit, ipsa se latuit. Alias agnovit multas, se ignoravit unam: quid foris lucrata est negotiando, quod domi non haberet otiando? Sibi corruptionem, patri dolorem, contumeliam fratribus, opprobrium generi. Non consuluit patrem filia; filia dicenda, non patris, sed patrui; patrui, quem imitata est exeundo domum, foras vagando: non patris, quem [Col. 1029B] imitari noluit, domi simpliciter manendo. Erat, inquit, Esau gnarus venandi, et homo agricola; Jacob autem vir simplex habitavit in tabernaculis [32* 1Kb] . Illo foras vagante, per saltus venante, cum penitus oblitus esset a fratre venditae lentis; iste cibos domi paravit, paratis patrem invitavit, consilio prudentis feminae [33 1Kb] . Prudens fuit femina, quae consuluit; prudens fuit vir, qui prudentis consilio feminae credidit. Hujus prudentis viri imprudens filia fuit Dina [33* 1Kb] , sed non fuit digna Dina prudentis viri dici filia; nec dici filia Jacob, cujus Jacob pater exstitit. Sicut enim non omnes qui sunt ex Israel, Israelitae sunt; et sicut non omnes qui sunt semen Abrahae sunt filii [34 1Kb] , sic nec filia Jacob appellari meruit, quae noluit [Col. 1029C] supplantare peccata; sed succubuit a peccatis supplantata. Depatrissantem namque filiam, filiam nemo sapiens appellarit, sicut nec Joseph fratris sororem, quae a fratre degeneravit. Qui, postquam mulieris impudicae blandimenta, jocos, amplexus, oscula sprevit; postquam multiformes assultus illius non respexit; post varios anfractus, relicta veste qua tenebatur, fugiens evasit [34* 1Kb] . Sed qui tacentium Moysis et Susannae clamorem audivit, clamantis audiens silentium juvenis pudici, nudum illum fugere non permisit, quem pallio longe praestantiori praesto cooperuit, innocentiae, pudicitiae, castitatis. Quibus in hac lucta de virginis hoste triumphantibus, palmam adeptus est, quam merebatur integritas; non passus est alter iste Jonas in [Col. 1029D] ceto naufragium. Puer iste cum pueris non in ea sensit ignis incendium, quem, quantum in se fuit, femina, fera pessima, devoravit; sed integrum et illaesum in ipsa voragine manere juvenem stupuit gulosa belluae devorantis esuries. Unde spiritu prophetiae tactus ex parte patriarcha Jacob flens et ejulans praedixerat: Fera pessima devoravit filium meum Joseph [35 1Kb] .



CAP. X.

Proponitur igitur Joseph sanctissimus, mirabile caeteris exemplar, ut a praedonibus pudicitiae caveant, se custodiant, a se non recedant, et [Col. 1030A] sui non obliviscantur. Quem non imitando et Dina virginitatem, et Esau haereditatem perdidit, et adhuc patres praedicti amittunt sanctitatem. Qui, dum se cognoscere negligunt, dum se videre contemnunt, dum se circumspicere torpent; nec cum apostolo [35* 1Kb] in anteriora se extendunt, nec cum sanctis animalibus ante faciem suam nec coram facie sua ambulant [36 1Kb] . Ante faciem suam non ambulant, quia anteriora non petunt. Nec coram facie sua; quia sibimetipsis praesentes non sunt, absentes enim sibi sunt qui semetipsos exquirere atque cognoscere solliciti non sunt. Quibus ad aliud intentis, latenter interim in cor eorum serpens labitur adulatorius; cujus persuasio gratanter auditur, deceptio sponte suscipitur; placent eis ejus venenata colloquia; [Col. 1030B] quae, dum recipiuntur, despiciuntur monita salutaria. Blandus hic in dolo serpens, blandimenta sitientes blande nimis alloquitur, blanditiis rationem, mendaciis timorem compescit; et tanquam iterum audito: Nequaquam moriemini [36* 1Kb] ; et palliato fine consilii, velut iterato, eritis sicut dii [37 1Kb] , hauriunt virus perituri, propinanti virus futuri. Nescit enim mentiri, qui patrem mortuum sepelire volenti, dicit: Dimitte mortuos sepelire mortuos suos [38 1Kb] .



CAP. XI.

Dimitte, inquit, se invicem sepeliant adulatores, et qui audiunt, cum ab indignis indigni laudantur, et sontes sontium testimonio comprobantur, accipiunt et reddunt, et consequuntur, et referunt; uno tempore et qui dederat recepit, et [Col. 1030C] qui receperat reddidit. Sese itaque sepelire mortuos patres ac filios vanae laudis amatores, item ipsa Veritas dicit. Quoniam sibi invicem facti sunt sepulcra, et patres filiis et filii patribus, culpa simili, sed deformi, conformes, simili quoque poena plectendi; graviori tamen qui, quos deberent corripere, corrumpunt. Nam, si difficili dignos efficit poena filios non corripere corruptos; difficillima coercendos instituit corruptos magis corrumpere. Non corripuit filios suos Heli [39 1Kb] ; unde filii ab hostibus interfecti sunt, capta arca Domini, mulier in partu mortua, ipse ruptis cervicibus de sella retro cecidit. Core, Dathan et Abiron multos corruperunt [40 1Kb] , et cum multis perierunt. Missus est ignis de coelo, consumpsit alienum ignem offerentes. [Col. 1030D] Alios, ruptis terrae compagibus, absorbuere tartara viventes. Quid erit igitur de his qui nullam in corripiendis operam fecere, quorum tota et omnis est intentio hos a quibus occiduntur occidere, a quibus humantur humare. His quippe quos audiunt, non immerito sepelire dicuntur auditores; quoniam diligenter audiendo eos in scelere fovent et faciunt adulatores. Si enim aures averterent, vultum contraherent; male loquentes etiam tacendo docerent, discerent non libenter dicere, quod didicerunt non libenter audiri. Quod nimirum facit qui sibi dictum [Col. 1031A] recolit: Sepi aures tuas spinis, et noli audire linguam [41 1Kb] .



CAP. XII.

Sepelitur autem a mortuis, mortuorum mortuus auditor, cum peccatores adulando furoribus indignis falsisque laudibus peccantem deliniunt, eumque exstinctum quasi sub verborum aggere suorum abscondunt. Contra quos omni filio suo Sapientia consulens: Fili mi, inquit, si te lactaverint peccatores, ne acquiescas eis [42 1Kb] . Illos vero qui Sapientiae credere contemnunt, tanquam parvulos et stultos arguit ipsa, dicens: Usquequo parvuli diligitis infantiam, et stulti ea quae noxia sunt cupitis [43 1Kb] ? Recte etenim, licet senes et decrepiti sint, parvuli dicuntur, qui panem fastidientes adultorum, adulatorum adhuc lacte nutriuntur. Quos [Col. 1031B] bene Dominus tribus jam suscitatis mortuis [44 1Kb] , in quarto quem mortuum audivit et suscitare noluit, vix aut nunquam a peccatis suscitandos significavit. Quoniam qui labiis iniquis ac linguis dolosis libenter acquiescunt, vix aut nunquam a vitiis resurgunt. Tales namque peccatorum oleo impinguatis capitibus suis [44* 1Kb] , consilium Sapientiae contemnunt, et reprobatis sensibus in profundum malorum miseri trahuntur, vitiorumque tyrannidi captivi traduntur; ita ut carnalium voragine desideriorum absorpti, suae rationis divinique timoris obliti, insipientes dicere cogantur: Non est Deus [45 1Kb] .



CAP. XIII.

O quam terribile, quam profundum et inscrutabile Dei judicium! Postquam prima flagitia [Col. 1031C] iniquitas sequitur, experta voluptas libenter repetitur, repetita blanditur, regnante peccato, sopitur vitio, ligat consuetudo. Indignum est quidem hominem sordere; dignissimum autem in sordibus existentem plus adhuc sordescere [46 1Kb] . Nostri siquidem in oculis suis sapientes saepe legerunt illud Sapientis: Omni custodia custodi cor tuum [47 1Kb] . Quo igitur a corde recedunt? Cui se interim committunt? Recedentes a corde, recedunt a Deo, a se pariter, et a nobis. Redite praevaricatores ad cor, audito millies, non redeunt, magis magisque contemnunt. Sparsis enim mentibus foris, ad semetipsos redire difficile est. Quia prava itinera semel captos tanto delectabiliter tenent, quanto quod libuerit licet. Disciplinae namque muro injuriis non [Col. 1031D] obviante, nulla retributionis poena prospicitur quae terreat; sed, clausis oculis cordium, praecipitantur animae, et tanto securius mala perpetrant temporalia, quanto durius bona desperant aeterna. Unde non audiunt, sed adhuc in regione dissimilitudinis morantur; ubi morando moriuntur, et mortui sepeliuntur; ubi porcos diu pavisse, unique non solum civium, imo tot regionis illius civibus, quot vaniloquis fautoribus, adhaesisse non erubescunt. Quos non revocat pudor, ratio non coercet, non emollit pietas, non terret auctoritas, justitia non flectit. Cogitur enim Israel captivus dominanti [Col. 1032A] reddere tributa Chananaeo; quem in manu forti et brachio extento subjugaverat, subjugatum sibi tributarium esse coegerat. Arma dat hosti turpiter victus; quem victor insignis nobiliter exarmaverat. Nec quod habitat peccatum, nolente quem habitat modo peccare, dicitur. Ubi carnalis vestigia pruriginis animam sequi non pudet, simul cum carne titillantem; uterque homo miserrime trahit et trahitur. Inde per ignoratam carnis fortitudinem, superbia eum praecipitante, quo per agnitam ejus debilitudinem humilitas eum sublimaverat. Super quem os suum puteo urgente, nulloque super lectum doloris ejus opem ferente, jacet, languet, torpet, caecus, claudus, aridus, nec meretur audire medicum qui dicat: Surge, tolle grabbatum [Col. 1032B] tuum et ambula [47* 1Kb] .



CAP. XIV.

Caveant igitur a fermento cenodoxorum, quod est adulatio; caveant vigilantius, quicunque vigilanter hucusque caverunt; quibus non placuit verba suggerere nefanda; quibus hujusmodi labes non adhaesit, quos haec tabes non infecit. Caveant ne seducantur inanibus verbis [48 1Kb] ; sed resistant fortes in fide [48* 1Kb] . Modicum enim hujus fermenti massam corrumpit omnium bonorum [49 1Kb] . Nemo audiat, nemo credat. Cui semel aures miserabilius praebuisse est allici blanditiis; simul credidisse, duris astringi catenis. Ex quo enim vaniloquio creditur, credentem adulatio regendum suscipit; quem deinceps dominae moribus obtemperare necesse est. De [Col. 1032C] qua vix triumphat, de quo ipsa semel triumphavit. Leges enim obligant, omne jus injuriat, divinas obradit sanctiones, hominem sibi totum vindicat; quem in exterminium ducit erroris, oblitum quam cum Deo et ex Deo habeat dignitatem. Audiant pastores pastorem et episcopum animarum suarum, jubentem sanato, ne cui diceret. Audiant successores apostolorum, Petrum a Cornelio licet bene agentem, immoderate venerari recusantem, seque similem illi recognoscentem: Surge, inquit, ne feceris; et ego ipse sum homo [49* 1Kb] . Audiant angelum Dei angelo Joanni respondentem: Vide ne feceris; conservus enim tuus suum et fratrum tuorum [50 1Kb] . Apostolus quoque, de meritis baptistarum jactantes, et dicentes: Ego sum Pauli, ego Cephae, ego [Col. 1032D] Apollo [51 1Kb] , audire non potuit, sed velut obstupefactus, audito nomine Pauli, inquit, nunquid Paulus pro vobis crucifixus est? aut in nomine Pauli baptizati estis [52 1Kb] ? Quid autem respondendum dicemus blanditoribus istis, qui bona nunquam intentione, sed subdola tentatione laudatum attendunt? Recolant sancti pontifices, quid tentatori sanctissimus respondit pontifex: Vade, inquit, retro, Satana [53 1Kb] .



CAP. XV.

Antiepiscopis vero nostris quid in hujusmodi tentationibus pulchrum videatur, admodum admiror. Nam, sive a se, sive ab aliis bona sua publicare placeat; postquam vas sanum et servandis [Col. 1033A] idoneum secretis conscientia vel frangitur, vel deposito quod servabat exinanitur, et latere nolens per aures optimum et auras inanes dispergitur; quanto crescere quaerit, tanto in infamiam redacta fama deperit. Nequit enim non devorari famositas quae fauces intrat et exit infamium. Et thesaurum, cujus tota et sola est celari permanentia, dum passim quisque ventorum conflictus annullat. Non a se vel ab alio laudari quaerebat Apostolus qui, cum diceret: Mihi pro minimo est ut a vobis judicer, aut ab humano die; adjecit, sed neque meipsum judico [54 1Kb] . Non enim poterat de se vel ipse proferre sententiam, qui non ex toto credebat se vel ipsi conscientiae suae: Qui autem me judicat, Dominus est [55 1Kb] ; Dominus qui falli non potest, quoniam [Col. 1033B] ipse scit cogitationes hominum [55* 1Kb] , quas cernunt oculi illius solius: Auferte, inquit, malum cogitationum ab oculis meis [56 1Kb] . Ipse videt non apparentes, audit ipse non loquentes; audit etiam ipse in corde cogitantis quod non audit ipse qui cogitat, cujus auri non cessat quies, non tacet silentium. Quid cogitatis mala, ait, in cordibus vestris [57 1Kb] ? Ipse solus est qui judicat, qui cor intuetur [57* 1Kb] ; cui nec verbum pervolat, nec subterfugit cogitatio; qui novit decipientem, et eum qui decipitur; qui abducit consiliario in stultum finem, et judices in stuporem [58 1Kb] ; qui dignum commendatione Job, digne commendare potuit; ipse tamen Job sese commendare abhorruit, ne indignus digne fieret a se indigne commendatus. Quem dignissime commendavit, quando [Col. 1033C] ait: Nunquid considerasti servum meum Job, quod non sit ei similis in terra, vir simplex et rectus, et timens Deum, et recedens a malo [59 1Kb] ? Sanctus vero Job de se dicebat: Si osculatus sum manum meam ore meo, quod est iniquitas maxima et negatio contra Deum altissimum [60 1Kb] ; quis mihi tribuat adjutorem? Manum suam osculatur ore suo, qui laudat quod facit: quod est iniquitas maxima, et negatio contra Deum altissimum; quia auctoris sui gratiam negare convincitur, quisquis sibi tribuit quod operatur.



CAP. XVI.

Manum suam nempe nec a se, nec ab alio juvabat laudari. Quod autem dixit manum suam se osculatum non fuisse; magis eum credo quod intelligebat, quam quod dicebat negasse. [Col. 1033D] Manum namque suam aliquem osculari consuetudo non est. Quod si casu fiat, et nihil intelligatur, nec laudo nec vitupero. Illius tamen ab alio vel manum, vel pedem osculari, vel capiti caput inclinari, vel secundum varias terrarum consuetudines alias venerationes majoribus exhiberi, pro variis utriusque partis intentionibus, et laudo et vitupero. Laudo multum, vitupero plurimum. Magna est hujus boni commendatio, sed major est hujus mali vituperatio. Laudabile quidem est ut potestatibus debitus a subditis honor exhibeatur. Nam omnis [Col. 1034A] potestas a Domino Deo est; qui potestati resistit, Dei ordinationi resistit [61 1Kb] ; ita qui potestatem honorat, Dei ordinationem, imo ipsum Deum honorat. Credere namque debet, qui debitas hujusmodi venerationes exhibet, ut per eas quas inter se et Deum medias sive spirituales sive saeculares invenit potestates, quasi per ordinatos gradus ad altissimam omnium possit ascendere potestatem. Constat enim in exhibendo regibus caeterisque hujus ordinis potestatibus honore, Regem regum, et Dominum dominantium honorari; in episcopis suisque majoribus, eumdem quem in regibus, pastorem et episcopum animarum nostrarum. Est autem in hoc admodum attendendum, ut qui debitos redditurus honores accedit, non ficte aut fraudulenter accedat. [Col. 1034B] Cavendum quoque ne recipientes inanis gloriae dulcedo demulceat, nec tumor elationis extollat. Sic enim utrique utrorumque praeda simul et praedones, rapina simul et raptores existerent, glutirent pariter et glutirentur, vorarent et vorarentur; ut quod in Deo et propter Deum agi praecipitur, contra Deum impudenter ageretur. Illud etiam laudabile dictum superius, a laudabili et ordinato divinitus usu, in exsecrabilem et inordinatum prorueret abusum. Novi familiares dominorum inimicos, qui hujusmodi habent accessum ad similes sibi dominos, quos reddentes simul et recipientes crimen simile facit indignos. Novi qui dominos venerantur, ut ab eis praeficiantur; ad dominos familiarius appropinquant, ut festinantius domini fiant. Osculantur [Col. 1034C] manum, ut furentur animum; osculantur pedem, ut rapiant mentem; capita caeteris inferius humiliant facies et oculos subtiliant, ut quibus haec faciunt, sibimetipsis ipsos furentur et rapiant. Novi enim quos supercoelesti nesciente curia vulgo dicunt episcopos, qui visis his gestis arrident, applaudunt, tument et extolluntur; et hinc superbia eorum semper ascendente [61* 1Kb] , ex hoc adipe sceleris eorum iniquitate prodeunte, credentes se propter haec obsequia deificari, dii fortes terrae vehementer elevati sunt [62 1Kb] . Qui si mitis et humilis corde magistri discipuli essent, magis exhibitis sibi reverentiis humiliari quam superbire didicissent. Omnis enim a Deo concessa majoritas minorem efficit habentem, [Col. 1034D] si usurpatur, quam usurpare noluit summa omnium potestas; qui minoravit se paulominus ab angelis [62* 1Kb] , in forma hominis exinanita servili hominem profanum in se potestatem habere non negavit, sed ei desuper esse datam asseruit: Non haberes, inquit, potestatem nisi tibi datum esset desuper [63 1Kb] .



CAP. XVII.

Seclusis igitur hinc supradictis, qui jam venerunt in profundum vitiorum, et contemnunt [63* 1Kb] ; discant caeteri majores, quibus curae Deus est; discant a magno humili, a minori minimo, se [Col. 1035A] minoribus comminorare, humilibus humiliare. Magnus enim ille Dominus, cujus magnitudinis non est finis [64 1Kb] , ut haereditas rehaereditaret potestates, factus haeres parvulus non distabat a servo cum esset Dominus omnium [64* 1Kb] ; non distabat a servo se praeferendo, qui forte a suo distabat servo se subjiciendo. Erat, inquit evangelista [65 1Kb] , subditus illis. Quis quibus? Dominus servis, major minoribus, Deus hominibus; habebat enim humilitatem consummantem. Sunt qui habent sufficientem, sunt qui habent abundantem; habuit ipse consummantem. Sufficientem habet, qui majori subditur, et aequali non praefertur; abundantem, qui subditur aequali, et non praefertur minori. Ille vero consummantem habuit, qui praeferebatur nulli, et subdebatur omni. Et [Col. 1035B] qui sic humilis erat, sic humiles esse docebat. Discite, inquit, a me, quia mitis sum et humilis corde [65* 1Kb] Discant igitur ab hoc humillimo rege et pontifice, reges et pontifices, humiles esse. Neque enim rex, neque pontifex, sed tyrannus est quaelibet potestas humilitate non condita. Humilitatis expers hominem diffitetur, et a Deo degenerat. Humilis hominem profitetur, et Deo se confoederat.



CAP. XVIII.

Humilitas est salutis praesidium, fidei ornamentum, propitiatio peccatorum; quae justos probat, sanctos roborat, Dei cultores ostentat. Humilitas est lorica regis, cujus clypeus patientia est. Conservat enim humilitas interiora, ubi est vita hominis. Et si forte clypeus patientiae jaculis diaboli perforetur; evadit in quem jacitur, si lorica humilitatis [Col. 1035C] opponatur. Quae non modo sana custodit, sed infirma consolidat, collisa restituit. Diruta enim et male scissa restaurare consuevit et resarcire; reddens ad plenum sanansque quod tollit et vulnerat impatientia. Regi Ninivitarum Deus irascitur [66 1Kb] , sed ipse illico se regem esse obliviscitur. Purpuram projicit, diadema deponit, caeteris factus devotior, qui caeteris erat potentior. Hostes fuerat solitus armis bellicis triumphare, Deum vincere didicit armis justitiae. Illos virtute, illum humilitate. Rex humilis David, humiliter dicit: Peccavi, et audit, Transtulit Dominus peccatum tuum [66* 1Kb] . Magdalena humiliter obsequitur, et Deus respondet: Dimissa sunt ei peccata multa, quoniam dilexit multum [67 1Kb] . Flet humiliter princeps apostolorum Petrus, qui [Col. 1035D] magistrum negaverat, et misericorditer a magistro respicitur [67* 1Kb] . Latro se humiliter accusat, et ei promittitur: Hodie mecum eris in paradiso [68 1Kb] .



CAP. XIX.

Quid mali humilitas non aufert? Quid boni non confert? Humilitas humilibus regnum offert, quod aufert superbia superbis. David humilem Deus elegit, superbum Saulem stravit. Probatur, quem populus non agnoverat; spernitur, qui super populum regnaverat. Hic, de post fetantes ad regnum; ille a regno destinatur ad supplicium. [Col. 1036A] David ante regnum humilis, humilis exstitit in regno. Rex erat potentissimus, et universi vocabant eum regem et dominum. Ipse vocavit se, pulverem, pulicem, cinerem et canem mortuum. Terminos populorum sibi subdiderat, sed cui ascribebat? cui attribuebat? Nihil sibi, totum Deo. In Deo, inquit, speravi, qui subdidit populum meum sub me [69 1Kb] . Et ne propter subditum a Deo sibi populum superbire videretur, consequenter subdidit: Domine, quid est homo, quia innotuisti ei? Homo vanitati similis factus est; dies ejus sicut umbra praetereunt [70 1Kb] . Considerent reges haec verba regia, humilia, nobilia. Quae quanto humilius prolata sunt, tanto insignius nobilitat ea humilitas. Considerent reges verba regis; considerent pontifices his similia [Col. 1036B] verba pontificis; qui, cum plus se caeteris laborasse dixisset, ne virtuti suae videretur tribuisse quod fecerat, continuo subjunxit: Non autem ego, sed gratia Dei mecum [71 1Kb] . Sed quid est quod dicit: Non autem ego, sed gratia Dei mecum? Quomodo non egit ipse, sed gratia Dei cum ipso? Aut quomodo egit gratia Dei cum ipso, si ipse non egit? Idem est ac si ipse diceret: Non autem ego, sed ego. Quoniam enim sola Dei gratia praeventus est, dicit: Non ego. Quoniam vero cooperando Dei gratiam subsecutus est, dicere potuit et ego. Dixerat autem rex ille: Homo vanitati similis factus est [72 1Kb] . Dicit pontifex iste: Omnis creatura vanitati subjecta est [73 1Kb] ; et idem: Omnis creatura ingemiscit et parturit adhuc [74 1Kb] . Et ne pontificalis hunc dignitas [Col. 1036C] vanitatis hujus expertem servare viderentur, addit, et non solum illa, sed et nos ipsi, primitias spiritus habentes, intra nos gemimus. Hinc anxius et ingemiscens, et ab hac vanitate quaerens liberationem, a gemitu prorumpit in clamorem: Infelix ego homo, quis me liberabit de corpore mortis hujus [75 1Kb] . Quo uno, quo unico volente ac valente liberare experto, securus de reposita justitiae corona, sibimet respondet: Gratia Dei per Jesum Christum Dominum meum [76 1Kb] . Hos ergo duos regum pontificumque patronos, reges imitentur atque pontifices. Regem reges, ut quanto latiora sibi regna subduntur, quanto de die in diem amplificantur, quanto plus eis honoris impenditur; humiliores efficiantur, et gratias agant datori. Datori, dico non dictori. Datori [Col. 1036D] qui dedit, ut inde plus humilient; non dictori qui dicit, ut inde plus jactitent. Quod namque crescentibus donis non tam gaudendum quam de ratione donorum metuendum est. Ita, cum praedicto rege reges gaudere debent ut metuant. Qui facit unde reges gaudeant, facit unde reges contremiscant. Ipse namque est per quem reges regnant [77 1Kb] . Ipse, qui dat salutem regibus [78 1Kb] . Ipse, qui subdit eis populos; est idem ipse qui aufert spiritum principum; terribilis apud omnes reges terrae [79 1Kb] . Ipse est qui [Col. 1037A] facit ut potentes potenter tormenta patiantur [80 1Kb] . Unde operae pretium est ut, cum reges sibi regnum subjugant, cum de hostibus triumphant, seipsos ipsi sentiant esse homines, qui ab hominibus sentiuntur reges. Sese cum fidelissimo centurione reminiscantur homines sub potestate constitutos, qui sub se milites habent [81 1Kb] ; et, cum rege sanctissimo saepe, imo semper dicant: Quid retribuemus Domino pro omnibus quae retribuit nobis [82 1Kb] ?



CAP. XX.

Illum quoque, qui se abortivum et minimum apostolorum dicebat, pontificem, pontifices imitentur. Ut cum jam dictas venerationes recipiunt, cum in foro salutationes audiunt, cum ab hominibus Rabbi vocantur, cum primi recubitus eis in coenis parantur; non super his gaudeant, non [Col. 1037B] extollantur, non propter hoc dilatent phylacteria sua, neque magnificent fimbrias [82* 1Kb] ; sed haec audiendo, videndo, recipiendo, magis ac magis timeant, tremant et formident. Et omnia haec dolorem, non delicias; non opes, sed inopias sibi connumerent. In his omnibus onera, non honores considerent. Quid enim justo perniciosius, quam quod justus videri desideret; quod ad salutationes in foro hilarescat et exsultet; quod adulationis favore demulceatur? In talibus hominem homo diffitens, aequalem se superis metitur et mentitur. Metitur se superis aequalem, qui paucorum quae vix ministrat bonorum aestimat se factorem; et inde laudem quaerens, omnium bonorum auctorem, cujus gratia praedicandos sibi titulos cumulavit, obliviscitur: quod suum est [Col. 1037C] elationis. Postquam enim fidelis anima de abysso vitiorum emergens, ad salutare virtutum culmen ascendit, velut ex insidiis prosilit et occurrit elatio; totum domus Domini aedificium concussum ad ruinam supprimit, quod jam surrexerat ad consummationem. Sed inanes hujusmodi venerationes, imo venationes, duo praetaxati rex et pontifex non appetebant: qui nec de bonis gloriam usurpare volebant. Recolo dicta sanctissimi regis, et audio regem humilem altissimo regi dicentem: Non nobis, Domine, non nobis; sed nomini tuo da gloriam [83 1Kb] . Revolvo scripta sancti pontificis, et scriptum invenio: Gratia Dei sum id quod sum [84 1Kb] .



CAP. XXI.

Ad pontifices qui sunt, habebam modo [Col. 1037D] sermonem. Sed currit sermo velociter a caeteris ad caeteros. Unde gloria, gloria haec est, dicant dicti pontifices. Si enim sunt quales a domesticis suis hostibus praedicantur, quid sibi de gloria in se, non in Domino? Quid commendabile in se sentiunt a se? quid habent quod non acceperunt? quid gloriantur quasi non acceperint [84* 1Kb] ? quare non timent illud audire: Gloriam ab invicem quaeritis, et gloriam quae a solo Deo est non vultis [85 1Kb] ? Vel magis illud: Recepistis mercedem vestram [86 1Kb] . Vel, dum apud vendentes oleum tandiu commorantur, sponsi cor obserari non formidant [87 1Kb] . Credo non confidunt [Col. 1038A] de conscientia sua, cui nil boni committunt, quam bonis evacuant omnibus, cujus thesaurum piratis ac publicis exponunt praedonibus. Non curarent quidem clarere praeconio, si conscientiae suae propriae contenti essent testimonio; quo contentus erat qui dicebat: Gloria nostra haec est, testimonium conscientiae nostrae [88 1Kb] . Nullum vero bonum in hujusmodi conscientia restat. Ubi, si aliquid forte conceperant; violenter parturientes, aborsum coguntur parere animae, quas ligantes in peccatis adulantium linguae, quod justus scintillare coeperat, exstinguit et incinerat.



CAP. XXII.

Si vero bona in se non sentiant, quae de se praedicari audiunt, quare linguis miseris miseriores ipsi miseras praebent aures? Heu, heu, [Col. 1038B] dum male gloriantur et praesumunt quod non sunt, in confusione consternuntur, et amittunt quod sunt. O caeca hominum providentia! o stolida prudentia! Magna cavent a furibus sollicitudine, ne suam unam furentur ovem; majori, ne bovem; minima vel nulla, ne mentem. Sollicite ab his cavent qui furantur res hominum, non ab his qui furantur rerum dominos, homines. Censum custodiunt; sensum vero custodire negligunt. In censu sunt avari, in sensu prodigi, in neutro largi. Res suas a furibus custodiunt, semetipsos furibus exponunt. Quanto aurum aure pretiosius! custoditur a furibus aurum, exponitur furibus auris. Quid in homine pretiosius mente? Quid in homine vilius mendacio? Mendacium [Col. 1038C] auditur, et mendacio mens emitur. O si res dici possint, rerum disparium commercium! Ubi tam carum, tam vile comparatum est; ubi quod in mundo pretiosius est, quod inter res optima res est, eo quod in mundo abjectius est, quod res non est, imo quod nihil est, tam imprudenter emptum est. Quid est mens? Quid est mendacium? Mens est sanctum quoddam, quiddam purissimum; mendacium est quoddam seu quiddam spurcissimum. Mens aliquid magnum est; mendacium magnum nihil est. Omni peccato, mendacium magis nihil est. O infelices hujusmodi mercatores, qui seipsos vendunt, et suimetipsorum pretium ipsum nihil accipiunt! Legunt, sed negligunt, vanos esse filios hominum in stateris, ut decipiant de vanitate in idipsum [89 1Kb] . [Col. 1038D] Legunt, sed non intelligunt, sic beatificantes a se beatificatos in errorem mittere. Erunt, inquit, qui beatificant seducentes, et qui beatificantur praecipitati [90 1Kb] . Quae si recte intelligerent, non illos eligerent, sed fugarent et fugerent. Ad quos procul a se fugandos, armat regem et prophetam suum, Rex regum et prophetarum; primum ab ipso quaerens quae arma contra hujusmodi valent: Quid, inquit, detur, aut quid apponatur tibi ad linguam dolosam [91 1Kb] ? Mox ipsum instruit et munit: Sagittae, inquit, potentis acutae, cum carbonibus suis desolatoriis [92 1Kb] . Dat sagittas, apponit carbones. Sagittas [Col. 1039A] ad defendendum et fugandum; carbones ad consolandum. Sagittae namque potentis, verba sunt Salvatoris, quae faciunt vulnus non livoris, sed amoris; quae linguas adulantium superant; si addantur carbones desolatorii, exempla scilicet sanctorum de iniquitate conversorum. Qui recte carbones dicuntur, quia de mortuis reviviscunt, et adhibiti aliis alios incendunt; et desolatorii, quia spiritum consolando, carnales desolantur affectiones. Postmodum divinorum eloquiorum sagittis, atque sanctorum paradigmatibus propheta munitus, laetus exstitit qui lugebat, fretus qui pavebat. Pavebat enim Omnipotentis de secretis, quod non pavent apocrisiarii Belial [93 1Kb] . Cavebat, quos ipsi non cavent qui vehementi gaudent laetitia, cum eos inveniunt [Col. 1039B] sibi sepulcrum.



CAP. XXIII.

Induratum est cor Pharaonis, sed hi magis indurati sunt Pharaone. Pharao quomodo sustinuerat septem praecedentes plagas, sed succedentem octavam locustarum sustinere non potuit. Ventus, inquit, urens levavit locustas et operuerunt universam faciem terrae et comederunt omnem herbam, et quidquid pomorum fuit in arboribus [94 1Kb] . Quibus excitatus Pharao, non ultra sedit, sed festinus surrexit et clamavit ad Moysen et Aaron. Quid autem intellexit per locustas, quae ducem non habent, nisi adulatores, qui nec hominem verentur, nec Deum timent? Quid? accedentibus devoratur [Col. 1040A] herba; quia quorum sunt fautores, verbis annihilant verba; et arborum poma devorant, cum eorum etiam opera qui fortissimi videntur, enervant. His subito visis, excitatus illico Pharao; non ultra sedet, sed surgit festinus. Terruit Pharaonem terribile quod videbatur, non istos terret terribilius quod intelligebatur. Terruit illum figura pestis futurae, non istos pestis complens promissa futurae. Timuit ille ventum de longe minantem; non timent isti grandinantem, non timent necantem novellas fruges mentium, non timent fulminum ictus ferientium. Timuit ille sagittam adhuc in pharetra latentem, quam non timent isti de arcu prosilientem. Non sedit, inquit, ultra, sed surrexit Pharao festinus, et clamavit ad Moysen et Aaron; [Col. 1040B] Peccavi in Dominum Deum vestrum et in vos [95 1Kb] . Nostri vero Pharaones quando dicent, Peccavimus? Quorum universa negotia antequam fiant jam saepe dictae tam honestae, tam idoneae personae praemasticatione subdola fabricant. Quando dicent, peccavimus; qui majores ecclesias clavis Parmenonibus suis regendas commiserunt; quibus etiam ipsi seipso gloriosos fecere Thrasones. Tales namque quanto alter altero fraudulentior, quanto a praelatis creditur facinorosior; in majoribus ecclesiis loca concedunt altiora; et minor habetur in sede, qui minor auditur in scelere.


[Col. 1039] EXPLICIT PARS TERTIA.



INCIPIUNT CAPITULA QUARTAE ET ULTIMAE PARTIS.
[Col. 1039]

    [Col. 1039C] CAPITULUM 1. Quod eos per triduum ab archidiaconis audiri, nec obest nec prodest.
    2. Non recedere vacuos ordinibus, qui non accedant vacuis manibus.
    3. Secure accedere, qui sic accedunt.
    4. Qui pro tali respondeant ad altare, et quid sibi injungatur.
    5. Eadem lege Ecclesiam sibi committi qua fuerat ordinatus.
    6. In sola iniquitate aequos esse, qui in caeteris omnibus sunt iniqui.
    7. Quae sunt decreta Simonis.
    8. Ipsos procul audire et odorari qui habeant.
    9. Hucusque, quales sunt et quales habent, dixisse; non quales abjiciunt.
    [Col. 1040C] 10. Nihil in his eos intelligere, nisi populum filiorum Israel opprimere.
    11. Adhuc protenditur clamor Ecclesiae, pro rege et pro filiis.
    12. Regem regum bis intrasse templum, non sine causa.
    13. Nec sine causa festinanter eum ejecisse vendentes et ementes.
    14. Regem non debere sustinere tantum Ecclesiae damnum.
    15. Quid sit velle scriptoris super his; et, de sola charitate scripsisse, et plus debuisse dixisse.
    16. Alia ratio, quod non odio scripsit, nec esse comburendum, nec nimis prolixum opus.





PARS QUARTA.
[Col. 1039]


CAP. I.
[Col. 1039D]

In minoribus ecclesiis quales intromittuntur, non sine pudore dicere queo. Quaeruntur, ut dignum est, qui digni sunt; sed unum est quod dignos efficit, dignitas habendi. Soli habentes apud dictos episcopos ordinibus digni judicantur et ecclesiis. [Col. 1040D] Solet ante celebrationem ordinum, ut qui digni sunt ordinandi pateat, periculum in litteris fieri; et a quarta feria canonice statuta praecedere disquisitio. Modo multo dignius videmus fieri; cum per totum annum qui digni sunt audiri non cessent [Col. 1041A] auditores indefessi. Sed ad hos audiendos, non libri sed librae revolvuntur. Non quaeritur quantum legerunt, sed quantum collegerunt; non quantum didicerunt, sed quantum dederunt. Non quaeritur quid sciant, sed quid habeant; non quid habeant in anima, sed quid in arca; non quid in animo, sed quid in horreo. Quoniam apud hujusmodi auditores facilius impetrant apothecae quam bibliothecae; suffragia et dona cellarii quam bona sacrarii. Non curatur utrum accedant honesti, sed quam onusti. Sese namque efferunt honores onustis, pretiosis tamen prius exoneratis oneribus, ne honorum ponderositas alia eos sarcina gravatos inveniat, et duplici pondere pressos in praeceps ire compellat. De parentibus et parentela non curatur, si habeant. [Col. 1041B] Quoniam omnes pariter habentes, facit pariter habere nobiles, et neminem suorum vivere degenerem. Murmurant saepe contra ordinandos aulici decuriones; sed omnis in fine murmuratio cessat. Omnia denique sunt pacificata, omnia reformata, a planta pedis usque ad verticem, tota curia sedata: sancti Patres marcis, Patrum nepotes libris, consiliarii solidis, ostiarii donariis. Nec propter hoc restant anseres et altilia, carnes, pisces et diversi generis volatilia, ut utrique ventris et bursae satisfiat famelicae voracitati.



CAP. II.

Si vero sic auditi a Patribus, imo ab antipatribus per totum annum, rursus ab archidiaconibus audiantur per praecedens triduum; nec [Col. 1041C] officit, nec proficit. Admirantibus enim ipsis qui audiunt archidiaconis, quos liber improbat, approbantur, et quos approbat improbantur. Si super his dubii praesumant quaerere, quare; audiunt sibi responsum: Non est vestrum nosse tempora, quae Patres posuerunt in sua potestate. Nisi tantum archidiaconi simul et nepotes sint; nisi sint de felicibus illis, quos inter purpureos curialium choros sanguis vel adulatio Nazareos efficit; quibus datum est nosse mysteria regni hujus mundi. Caeteris enim omnia fiunt in parabolis.



CAP. III.

Per totum igitur annum auditi, a perfecte probatis perfectissime probati; secundum Quatuor Temporum varietates, quater in anno confidenter accedunt ad pontifices ordinandi. Qui si de [Col. 1041D] rebus unicuique tempori congruis copiose Patres honorent; venientibus Patres assurgunt, congratulantur accedentibus. Hoc modo filios amplectuntur simul et osculantur. Clausus illos recipit liber, in quo his nihil difficile scriptum est. Et propter quadripartiti temporis obsequium probantur totum legisse, ac memoriter tenuisse quadrivium. Quoniam vero de tribus inferioribus elementis sunt quaecunque convenientia pontificibus offerunt munera; propter triplicem hujusmodi varietatem, trivium perfecte didicisse reperiuntur. De bonis siquidem superioris elementi non curant antistites isti. Bonum enim coeleste venter non devorat, bursa non includit, arca non incarcerat. Ipsum [Col. 1042A] quoque bonum dedignatur et abhorret; quieti, deliciis et sopori vacantes; quod vix a sobriis acquiritur cum labore. Laborem vero negat dominis delicata Domini natura; quibus etiam morbus est incurabilis ipse timor infirmandi. Non enim, inquiunt, bonum, quod nulli sanum est; nec sanum est, quod pectori nocet aut capiti. His vero nimium officit invisibilium nimia meditatio bonorum. Pectus enim siccat, mentem lacerat, cerebrum infatuat, totum hominem attenuat contemplatio jugis. Et nisi in prima febris hujus accessione succurratur a physicis, facile phthisis incurritur. Vel, si pinguis est persona quae phihisin evasisse videatur, non minus ei cavendum est ab orationibus et vigiliis. Nam ex his nimia contracta sitis, ex quo superfluis [Col. 1042B] et immoderatis potibus restingui non potest, turgidam, inflantem, sitientem generat hydropisim. Ex his inferunt, non est bonum contemplari cum labore; ubi consueta sine labore gratam dat actio quietem. Appetamus ergo bona quae nutriunt, non quae nutrita destruunt. His auditis, secure veniunt qui ordinandi sunt. Quos antequam ordinentur, praeterita de futuris in tantum certificant, ut a caeteris qui rem noverunt etiam ante ordines appellentur ordinati; et pro variis trium aut quatuor praedictorum servitiis, a caeteris dicantur terque quaterque beati. Qui in supradictis auditi, si velint in aliis adhuc audiri, ut luculenta magis eorum sapientia pateat, se doctos indicent vendenda [Col. 1042C] emere et empta revendere, lucrumque quolibet modo multiplicatum Domino suo reportent. Quo facto, propter geminam negotiandi scientiam, in utroque Testamento non modo docti, sed doctores inveniuntur. A Domino suo plene laudantur; a curia tota beantur; caeteri a caeteris judicantur: Hi sunt, inquiunt, qui proferunt de thesauris suis nova et vetera. De caeteris quae ante ordines quaeri solent; de moribus scilicet et vita ordinandorum; utrum etiam legitime nati sint: nihil ultra quaerendum prudentissima consulit dispensatio. Non est enim quaerendum de matrimonio, ubi tanta pollet scientiae perfectio. De moribus et vita non quaeritur, quae sapientiae conformari non ambigitur. Si enim vitae vel morum hos perversio detur, [Col. 1042D] paret aut hebes aut nulla eorum penitus esset sapientia.



CAP. IV.

Post haec nihil restat, nisi ecclesiam intrare. Ubi multa quaeruntur, sed adsunt qui respondeant. Pontifice quaerente, de sic accedente, utrum velit ordinari; respondens subjungit pecunia: Volo. Quaerente, utrum sit dignus; respondens subnectit argentum: Dignus. Quaerente utrum sit justus; respondens submurmurat aurum: Justissimus. His auditis, Pater lacrymans filio dat osculum, et benedicit ei, dicens: Det tibi Deus de pinguedine terrae abundantiam frumenti, vini et olei, et serviant tibi populi. De rore coeli [96 1Kb] , praetermittitur; quia venter eorum rorem coeli non quaerit. Deinde, licet per se [Col. 1043A] doctus sit, auctoritate tamen pontificali, de lege et prophetis quaedam ei memoriter tenenda commemorat, dicens: Fili, memento nostri in beneplacito tuo, et visita nos [97 1Kb] . Item: Veni, festina et noli tardare. Et illud de cantico amoris: Revertere, revertere, ut intueamur te [98 1Kb] . Tandem inter caetera, quae tenaciori desiderat commendari memoriae, illud legis postremum instillat auribus: Non appareas in conspectu Domini tui vacuus [98* 1Kb] . Denique Filius sanctissimus a Patre sanctissimo sanctissime recedit exsecratus.



CAP. V.

Semel itaque ministerii sui reverenda irreverenter peracta celebratione, aliquem forte videt in confinio simplicem sive decrepitum, de cujus ab ecclesia sua supplantatione, una hujus cura [Col. 1043B] est et parentum. Quo concepto scelere, festinanter cum amicis redit ad pontificem; ut quo simul sunt impraegnati, venenosum germen in gremium pastoris simul infundant. Quibus penitus exspoliatis rebus pariter et sensibus; sub quo fuerat ordinatus, sub eodem canone sacerdos regreditur ecclesiasticus. Haec enim ab his episcopis in tanto tenore Regula custoditur, ut si vectigalia Simoniae non exigendo semel se designasse recordentur, irremissibilius quam in Spiritum sanctum credant se peccasse. Qui nisi de die in diem solito dolosius et inhonestius agendo proficiant unum, in omnibus ab eis detestabile timetur virtutis crimen incurrere. Unde si contra Simoniae majestatem eos aliquando facere [Col. 1043C] cogat penuria et paucitas emptorum, longe lateque diffusi sunt praecones, qui die noctuque clamare non cessant: Messis quidem multa, operarii vero pauci [99 1Kb] . Omnes sitientes venite, et qui habetis argentum, properate, emite. Venite, inquiunt, secure; quoniam omni habenti dabitur, et non habenti auferetur [99* 1Kb] . Compelluntur igitur de longinquo venire qui habent; procul ejectis et exterminatis, qui non habent, indigenis.



CAP. VI.

Et ut quantum quanto juste respondeat, de longe venientia trutinantes munera staterae secretior bus parata sunt in cameris; ut qui plus auri, plus Dei, qui plus pecuniae largitur, plus sibi gratiae sine fraude rependatur. Facit enim in hujusmodi fraus ipsa, ut tota sine fraude res agatur; cum totum [Col. 1043D] fraudulenter agendo, solo tramite fraudis recte inceditur, et in nullo penitus a fraude devietur. Unde viatores hujus itineris in hunc solum timent errorem incidere deviationis, ut quoties negotia doli et vim falsitatis exsequuntur, alicujus seductione virtutis decepti, a dolo ad verum, a devio ad rectum divertant; quos a via sua nunquam deviare, est nunquam ad viam reverti. A via nempe sua nimium deviarent, si qui fiducialiter aurum suum justis pontificum commisere stateris, talionem non reciperent, juxta pretium et valentiam ponderati aeris. Unde provide circumspiciuntur, et circumspecte provident, ut nihil fraudis in fraudis negotio commutatio [Col. 1044A] patiatur; sed totum utriusque partis commercium soli utrinque pariter assentiat aequitati. In quo facto miro modo cernitur, ut qui in omnibus iniqui sunt, in sola iniquitate reperiantur aequissimi. Huic vero nequissimae aequitati tantam eos operam dare credimus, ut sui Simonis magistri in omnibus et per omnia obediant mandatis. Legunt enim in decretis avari Simonis, quod multa danti carnalia, multa danda sunt spiritualia.



CAP. VII.

Qui dederit, inquit, Simoni multas auri vel argenti marcas, multas et magni nominis habere meretur ecclesias. Qui lapides pretiosos, pretiosus habendus est super populos. Qui multas solidorum libras, solidae huic ecclesiae librabuntur. Qui multas equas, aequabile non aequale munus accipit. Qui [Col. 1044B] multas vaccas, non vacabit, sed multas possidebit animas. Qui multas oves, ovabit multarum factus spiritualium pastor ovium. Haec et similia decreta a dictis pontificibus tanta caventur violari cautela, quod levius ducerent se molae ligatos asinariae in profundum maris demergi [100 1Kb] , quam de his et similibus eorum magistri Simonis assertionibus iota unum perire aut apicem. Sed quot et quantas, in hujusmodi jocis, lituras in litteris lacrymae meae fecere, ipsa quam meis scripsi fere deleta pagina manibus testatur. Scio, quod nec latet me, quod haec et caetera in hunc modum scripta, more meo jocando scripsisse videbor. Nam juxta dictum Apostoli tempus videns ego ridendi tempus et flendi [100* 1Kb] ; obsecrandi, [Col. 1044C] increpandi, opportune importune instandi [1 1Kb] ; saepe, post duras increpationes, leves pariter et lugubres in multis voluminis hujus locis exhortationes interseruisse me recordor. Oportuit etiam me ludentis habere verba, qui deflentis et ridentis Ecclesiae locum in enarrata quantum potui serie supplevi, servaturus idem iis enarranda. Luget enim hic incessanter cum filiis suis praetaxatis qui pontifices a simplicibus appellantur, exsul et anxia, illa quae sursum est Jerusalem libera, mater nostra; quae sub quibus luget, eosdem, vilibus hic sanctius occupatos, desuper, ubi grassanti stultitiae non est fas aspirare, non minus irridet. Irridendos enim censet supercoelestis curia, quos diu incurvavit idolis avaritia; quos diu coegit antea sua ludere [Col. 1044D] sculptilia; quorum neomenias odit; et nullam in eis de propitiando reatu spem habens, quibus ipsa propitiatio sua vertitur in reatum. Hinc quoque dictis indigne Patribus, digne a filiis qui essent, si Patres haberent, illuditur. Hinc et ego memetipsum recolo saepe luctum ludis intercidisse necessariis. Noveram enim non inutilem esse doctrinam, in qua ludo luctus et luctu ludus interciditur. Nam, dum vicibus alternis se invicem haec duo tuentur, nec in luctu luctus aliquam sinit aperiri rimulam, qua mendax hypocrisis irrepat; nec in ludo quem luctus coercet dissolutae fas laetitiae conceditur, et veritatem excludat; nec dissolutam ego, nec ineptam jocosis [Col. 1045A] syllabis suspicor inesse laetitiam, ubi salva salvatur majestas et reverentia veritatis. Quae autem et quam speciosa, per totum hoc opus, ubicunque jocari jussum, sub joco lateat veritas, enucleandum ingeniosis relinquo. Et ut veritatem mecum intelligant, intellectamque discutiant, pigris ut excitentur, studiosis ut exerceantur, jugem operam indico. His enim supersedere compellor, transiturus ad ea quae faciunt dicti pontifices juxta tenorem praedictorum magistri sui mandatorum. Quorum aut in nullo aut in modico transgressores existunt.



CAP. VIII.

Aures habent audiendi pontifices et nares odorandi, de longe sentiunt, quorum sunt plena promptuaria, oves fetosae, boves crassae [1* 1Kb] . Quorum, etsi multos in domibus inveniant filios filiasve [Col. 1045B] compositos templo similes ornato, non subsannant, non abhorrent; sed benedicunt populum cui haec sunt; nos judicant solos servire dignos altario. Antequam tamen judicent securi de pretio. Nemini enim datur intrandi licentia, donec pontifici toto reddito peculio, inania silent animalium stabula. Multa enim variaque supellectile vacuae ramanent aedes dominorum. Non ut prius eructant ex hoc in illud promptuaria. Intercedunt enim pro dominis apud pontifices haec omnia. Quibus perpetua supplicantibus intercessione, nulla retrorsum patent vestigia. Horum autem domini, non a mercede fraudantur optata; quos, his digne receptis, digne recipit Ecclesia. Hos sancti aiunt antipatres in domo [Col. 1045C] Dei digne celebrare, digne clareque cantare; qui mihi magis mugire videntur. Quanquam enim dulcis vocem cantilenae hominis ore modulentur exterius; animalis introrsus ore frendentes, omni tauro dementius homines mugiunt animales.



CAP. IX.

Ecce, quales existentes, quales habent. Sed, unde plus dolendum est, quales objiciunt, quos et a quibus volunt nec videre nec videri. Neminem opinor latere prudentem, quod sicut omnino sibi similes supradictos eligunt, sic illis et sibi dissimiles dissimiliter negligunt. In illis non placent eis nisi mala; in istis non placent eis, imo displicent, nisi bona. Placet illis in illis rudis imperitia, stulta simplicitas, hebes ignorantia, obstinata difficultas, curae inutiles, illicitae cupiditates, sacrilegi mores seu [Col. 1045D] errores, timor vanus, amor noxius, pudenda gaudia, fides perdita, spes relicta, charitas neglecta, intelligentia abjecta, voluntas captiva. Quos simul omnes princeps hujus mundi fecit, regnum suum; fortis armatus, atrium suum; pater tenebrarum, tenebrosum habitaculum suum. Si forte sint aliqui, in quibus videant bona malis positis opposita; quorum dies sobrii, noctes pudicae, vigiliae sanctae, sopor castus, actus probi, conversatio honesta, vita ex omni parte sibi consentiens; vita in se pretiosa, in caeteris fructuosa; quorum depellit languorem, torporem, errorem, infirmitatem animi juvando; negligentiam, exhortando; ignorantiam, erudiendo; si tales, inquam, inveniant paucos; quantum possunt [Col. 1046A] pauciores faciunt et annullant, honestos reprobant, probos dehonestant, simplices fugant, prudentes fugiunt, mansuetos exasperant, humiles persequuntur. Si crimen quaeritur, quod tanta infestatione sontes in insontibus ulciscantur? verum in eis tamen detestabiliter reperitur honesta conversatio. Nec mirum; quoniam a primo heri usque hodie, innocentia ipsam quam patitur instigat invidiam, et aemulos in se sancta incitat vita. Auditis aliorum morbis, in se tabescunt; audita caeterorum bona conversatione, febricitant; aliorum sapientia est illis altera paralysis; et quae apud alios juvat, apud istos habenti scientia, non solum apud eos habenti habita, sed non habentibus officit audita. Nam propter sapientes, quos habent odio, displicet eis in caeteris falsum [Col. 1046B] nomen sapientis et opinio. Si quis liberius et expeditius vacet orationi, manum a saecularibus retrahat, mentem revocet; nimis simplex ab his judicatur, et idiota. Si quis libris invigilet, lectioni det operam, sapientes audiat: hunc dicunt inertem et ineptum, cordis pusillanimitate caeteris postpositis ineptias et otia sectari. Disceptantes et conquirentes invicem, ut veritas in dubiis eluceat; verbosos aiunt, et garrulos, et totam eorum ratiocinationem ascribunt phrenesi vel melancholiae, qui se potius plangere debeant peccatorum morbo languentes, et phrenesi criminum laborantes. Mandatorum cultores, vitiorum ultores dicunt daemoniacos, et ab eis cavendum praedicant per plateas.



CAP. X.
[Col. 1046C]

Quid autem in his sentire debemus, nisi, Joseph ignorato, filios Israel opprimere, ne forte multiplicentur? Nonne proponunt eis magistros operum, qui duris eos luti et lateris operibus affligunt, cum cenodoxiis suis, mendaciis et parasitis subdunt conculcandos. Hi sunt coadjutores eorum, qui prudentiores filiis lucis in generatione sua, suam et dominorum rapacem ingluviem assiduis non cessent urgere capturis. Insidiantur ut rapiant, rapiunt ut devorent, et qui rapuerunt, validiori fame cruciantur. Opes et illis et dominis suis exuberant, sed egestate torquentur. Quorum bursas paupertas evacuat, fames exinanivit horrea, sitis exhaurit apothecas. Liber ab his non legitur, nisi liber extortionis, quem millies in die revolvunt. [Col. 1046D] Quibus circumquaque depraedantibus, ditatur, et diademate incedit ornatus Pharao, Israel autem oneratus cophino, onere pressus, honore privatus, labore fatigatus, afflictus miseriis, lacessitus injuriis gemit, luget, pulsat coelum clamoribus, pedes Patris orphanorum lacrymis madefacit, clamat etiam, gemit et suspirat, ad protectorem suum regem Angliae, ducem Aquitaniae; ut illi videre placeat afflictionem Ecclesiae suae, duriter ab Aegyptiis oppressae. Clamat etiam pro se, clamat pro filiis, imo clamant Ecclesiae multae; cui fraus imperat, dolus principatur. Clamat Ecclesia pro filiis, quibus ubera pueris, panem coacta negat adultis. Stupet mater, quos odit, in gremio se fovere privignos; [Col. 1047A] sed magis stupet, filiis se novercari dilectis, alienis servire pro suis, hostibus pro amicis, pro patribus parricidis, pro sponsis adulteris, pro Simone Petro Simoni Mago, pro Deo mammonae et daemoni. Dolet ut videt sponsa, naribus polluta porcorum monilia, quibus olim ornata sponso placebat coelesti. Habitat in parietinis, ubi multiplici patente damno ruinarum, judex excelsae remanet spiritualis aulae vestigium, et regiae domus imago. Exsulat cum filiis suis intra parietes proprios; unde uno multorum suspirio, uno dolentium planctu, una sui et filiorum lacryma, a rege sibi divinitus dato flagitat consilium, implorat auxilium, auxilium a potente, consilium a prudente. Moveat regem domus Dei, opponat se murum pro domo Israel, quam sibi templum elegit [Col. 1047B] rex sublimis, rex humilis; qui et homo natus est in ea, et ipse fundavit eam Rex altissimus [2 1Kb] . In qua pauper est et dives; in qua laborat ipse viator, et quiescit habitator; in qua temporale petit ipse viaticum, et panem largitur aeternum; peregrinatur, et regnat. Sed ubi peregrinatur, a regibus postulat auxilia; ubi regnat, regibus donat miranda stipendia. Placeat regi Regis magni domum videre; videri tamen verecundantem, videri formidantem. Unde non verecundabitur? Unde non timebit? Erubescit domus orationis, se factam esse speluncam latronum [3 1Kb] . Erubescit, quod principes sui facti sunt socii furum, diligunt munera, sequuntur retributiones [4 1Kb] . Timet, quae etiam a suis secura non est. [Col. 1047C] Homines enim pacis suae, qui comedunt panes suos, magnificant super eos supplantationem. Timet et dolet, quae ab intrantibus aliunde, non per ostium, se laedi sentit et violari. Sed magis timet quam sibi prope videt, nisi prope subveniatur, funditus imminere subversionem.



CAP. XI.

Placeat ergo Regi reginae subvenire, sponsae summi Regis. Placeat diligenter inspicere, quales in antedictis Aquitaniae Patribus ecclesiis praesunt, dominantur et disponunt; quales ibidem mendicant et exsulant. Dignetur dux et rector a Deo datus, nec non modo caeteris, sed et clero. Deinde caeteris dignetur praedictus rex praedictae nationis clerum ante suam convocare praesentiam; videat, interroget, audiat ipse praesentes. Tunc [Col. 1047D] credet dominus meus rex oculis suis et auribus; credet sibi, non mihi homini contemptibili, qui de longe rogo, supplico. Supplico pro caeteris magis quam pro me; cui divitias praestat exsilium, delicias parat exterminium; cui peregrinatio felix, fertilis incolatus, felix primae felicitatis oblivio, lenis austeritas, crudelitas blanda, dulcis amaritudo, patrum patriae mutatio jucunda: cui transalpinam se dedit in sociam gratia laeta comes:

Qua cunctis placui, cunctique mihi placuere. Italus enim risit, applausit Appulus, Siculus obsecutus est, auxit Romanus honores. Pro caeteris itaque rogo, quos apud seipsos exsulare cogit dulcis [Col. 1048A] in se patria, in Patribus amara; non pro me qui feliciter exsulo. Moveant regem miserae lacrymae pietatis, planctus innocentiae, passio charitatis, gemitus humilitatis, clamores justitiae, silentia benignitatis, vulnera patientiae, compassio charitatis, suspiria prudentiae, scandala simplicitatis, pudoris violentiae, laesiones integritatis. Placeat et videat quanta sit in partibus illis multitudo proborum, honestorum, prudentis et simplicis vitae conversasationis optimae, quorum quia materia rebus gerendis deficit, virtus tacita consenescit. Quibus sub memoratis saepe Patribus mater Ecclesia providere nec ausum habet, nec facultatem. Tunc ipse noverit, in quam honestos usus, imo in quam miseros et profanos abusus, res ecclesiasticae simul omnes, [Col. 1048B] proh dolor! expendentur in fumum et cinerem rediguntur, penitus consumuntur. Quo viso, quo cognito, quo certo comperto, quid deinceps facturus est, quid sit super his facturus rex ipse sciet, ipse cogitabit, curabit, perficiet; ipse, ut sibi suisque consulat, suos et se consulet.



CAP. XII.

Unum tamen scio, et sine praejudicio dico, quod rex ille magnus, regum omnium potentissimus, qui vices et jura sua regibus suis exsequenda commisit, bis a templo ementes et vendentes ejecturus, bis ad hoc templum intravit, bis ejiciendos ejecit. In quo facto, non solum ejectio, sed ejectionis modus attendendus est. Legi Evangelium, quod ementes et vendentes a templo docet [Col. 1048C] ejectos et verbo et verbere [5 1Kb] . Legi Evangelium, quod ejectionem loquitur, et verbera silet [6 1Kb] . Quod non casu, sed cauta credo providentia factum. Rex enim ille cujus actiones vitae regiae sunt institutiones, dum adhuc in terris videretur, dum adhuc cum hominibus conversaretur [6* 1Kb] , quoniam ipse erat et pontifex, posteros suos reges et pontifices, in hoc facto docuit quid facerent et idem faciendi dedit audaciam: intravit templum, intravit semel, intravit iterum. Intravit rex, intravit pontifex. Rex ejecit ejiciendos, ejiciendos ejecit pontifex. Ejecit gladio regis, ejecit gladio pontificis. Ejecit lingua, ejecit manu; ejecit verbo, ejecit verbere. Ille unus gladium utrumque quando placuit exercuit. Ipse, quandiu placuit, occultum utrumque tenuit; utrumque [Col. 1048D] in vaginam humilitatis ad tempus humiliter occultavit; utrumque loco et tempore mirabiliter evaginavit; utroque cohaeredes suos, reges et pontifices armavit, altero reges, altero pontifices; quos non semper in vagina sua voluit teneri, sed et loco et tempore suo, pro personis, pro causis exigentibus, exeri. Exeri quidem voluit, ut erudiantur indocti, foveantur infirmi, feriantur rebelles, et repellantur superbi. Se solum armavit utroque; utrumque gladium, credo, evaginaret, praelia Dei hominum solus ille praeliatur, inferos dimicatur, daemones triumphatur. Quando de utroque mentio facta est: Domine, inquiunt, ecce duo gladii hic [7 1Kb] . [Col. 1049A] Et ipse respondit: Sufficit [8 1Kb] . Duo namque sufficiebant capiti, duo quoque sufficiunt et membris. Sufficit enim in domo Dei, censura curiae regalis et disciplinae rigor pontificalis.



CAP. XIII.

Nec vacare credo, quod ille Rex universalis saepe in templum intraverat, ubi multos forte fornicatores, adulteros, homicidas invenerat; quos ad tempus in templo sustinuit; a quo vendentes et ementes festinanter ejecit [9 1Kb] . Nam caeteri peccatores leniter sunt praemonendi, patienter exspectandi, a solis denique pontificibus suis vel vicariis, ut spiritus salvi fierent, eliminandi. Venditores et emptores columbarum, spiritualium videlicet gratiarum, a quocunque rege sive pontifice prius in templo reperiantur, lingua, manu, verbis et verberibus, [Col. 1049B] sine mora sunt ejiciendi et expellendi. Quod quanta virtutis animositate Dominus fortis et potens expulit, ostensum est cum, venditoribus et emptoribus ejectis, oves, et boves, et nummulariorum effudit aes, cathedras et mensas vendentium subvertit, his qui columbas vendebant, dicens: Auferte ista hinc, et nolite facere domum Patris mei domum negotiationis [9* 1Kb] .



CAP. XIV.

Quid amplius dicam? quid ultra referam? Si pontifices pontificum vitia palpant, si palpata palliant, si coeli scelera celent, si lumina mundi ad videnda facinora cognita oculos occultant, et ocellis inspiciunt, si vulneribus inclyti et electi generis auditis aure semisurda medici nobiles praetereunt; [Col. 1049C] dissimulabit quicunque viderit, et quisquis audierit, erit surdus auditor? Si a superficiali clero clerus affligitur, non erit qui clero subveniat? Deerit auditor pupillo et orphano? Si gladius alter hebes est, erit hebes uterque? Si jam perit gladius pontificis, erit gladius regis; praesertim hoc tempore, quo mali pisces rete Petri rumpunt, quo unitatem Ecclesiae schismata scindunt, quo cupiditas et ambitio Romana Dagon juxta arcam Domini posuit, altare contra altare erexit? Num hoc tempore, cui sufficit malitia [10 1Kb] , dormitabit aut dormiet rex Angliae, rector Aquitaniae? Absit!



CAP. XV.

Omne meum super his velle, volo pateat, non celabo. Esset utinam qui domum Dei liberaret, qui in manu forti vendentes et ementes [Col. 1049D] omnes expelleret! Esset utinam qui manum mitteret, non in episcopos, sed in Simoniacos; non in fidei, sed perfidiae domesticos; non in legislatores, non in clerum, sed in cleri corruptores! Nec credat dominus meus rex, quisquis hoc susurret ei, quisquis hoc mentiatur, me vel ira vel odio contra pontifices scripsisse haec. Non enim in mundo pontifex, cujus ego suus non sim et subditus et servus; et, nisi praesumptio sit amicum dicere, fidelis amicus. Amicus enim praelatorum, non elatorum; episcoporum, non opiscoporum; non opibus intendentium, sed superius intuentium. In his etiam quae hucusque, non contra majestatem pastorum, sed [Col. 1050A] contra haeresim Simoniacorum, pro tenuissimi mei sensus imbecillitate, contexui; non in nimis, sed in minus quam debui dicendo, me deliquisse cognosco. Nec in praedictis de Simonia dixisse me memini, quod licet mulier una pariter dixisse potuisset, si pariter dixisse scisset. Quoniam quamlibet altos de nota sibi Simonia potest etiam accusare vetula, cum fragilis sexus accusationem tantum in hoc solo crimine juvent et roborent sancta decreta, ut licet impetitos non possit convincere debilis pars accusantium, se canonice purgare teneantur accusati.



CAP. XVI.

Praetaxatos quoque de quibus videtur, nec odio habeo, nec habere debeo. Licet enim quo ditior essem non erogarent; quo minus dives essem [Col. 1050B] non irrogarunt. Et si forte in eis quid odivi, perfectum odium fuit; ut non quod facti sunt, sed quod faciunt odissem. Unde dolui et semper doleo. Sed inter caeteros, est dolor unus, cumulus mihi dolorum; quod eos, ut soliti sunt, audio adhuc dare canibus panem filiorum. Haec et caetera dictorum scelera patrum dum video, doleo; qui de malis dolere, non mala dolere queo. Faciam tamen, et facio non quod volo, sed quod valeo. Totum equidem mundum conspicio, et adulatoribus plenus est. Sunt in mundo qui corrumpant multi, vix qui corripiat unus. Abundat oleum ubique, quo pinguefiant capita sanorum; nusquam fere vinum invenitur, quo laventur vulnera sauciatorum. Scio quid faciam, inveni quid agam. Incipiam a modo displicere, ut placeam uni, [Col. 1050C] hominibus et Deo. Mea saltem increpatio contra pseudo non cessabit donec ipsi pseudo, pseudo agere cessaverint. Obsecravi semel et increpavi amplius, sine precibus increpatio fiet. Palpavi putridum, patet ingressus ad vivum. Libellum compegi, sed jam libros concepi. Libellum finio, sed jam libros incipio. Aut illi cessabunt, aut ego non cessabo. Hoc possum, hoc valeo. Mala queo detegere, non detergere; referre, non auferre; dolere, non delere. Auferat et deleat, qui potest; velit, qui valet; festinet et faciat rex opera principe digna. Videat, et judicet. Ut audito per orbem, quod honor regis judicium diligit: quod justitia et judicium reparatio sedium suarum; Regem glorificent qui in coelis est. Videant [Col. 1050D] haec pauperes, et laetentur [10* 1Kb] . Videat rex; et cogitet quid sibi scriptum sit, non quis sibi scripsit. Nec regi quisquis dicat, comburendum credat hoc opus; sed magis comburi dignos, qui comburi dignum dixerint. Nec, quia brevitas amica solet esse regibus, haec idcirco cum scriptore scriptura simul unam prolixitatis calumniam patiatur. Quod enim de duobus inceptum, et de multis intellectum est; nonnullis utile faciet ipsa prolixitas, quam nusquam superfluitatis arguet lector attentus. Epistolam quoque facit prolixitas vitiosam, sed ab hoc vitio liber immunis est. Ubi et hoc ipsum, quod extra materiam abundasse cernitur, copiosae Dei largitatis esse non ambigitur; quae indissolubili concordiae vinculo, [Col. 1051A] diversa uni principio copulat. Ipsa etenim quae multa facit argento venarum suarum principia, unum statuit auro locum ubi confletur; et de medio petrarum sonantium, unam laetatur insonuisse vocem, quae etiam donorum minima suorum, prudenter ad tempus in mente servata, postmodum mirabiliter auget exterius erogata. Hoc enim caetera proprium tenuere sibi Dei munera, ut ipsos etiam habentes, tunc [Col. 1052A] abundantius locupletent, quando uberius ea largiuntur; et ipsa magis in se distributa multiplicentur. Ipsum namque Dominum Jesum, alibi quinque, et alibi septem legimus habuisse panes, antequam distribuerentur; at, ubi dari coeperint, satiatis hominum millibus, sportas legimus implevisse et cophinos.


[Col. 1051] Explicit liber qui intitulatur, QUALES SUNT, editus per venerabilem Petrum Blesensem.




[Col. 1051]
DE DIVISIONE ET SCRIPTORIBUS SACRORUM LIBRORUM. (G)*

[Col. 1051B] Vetus Testamentum ideo dicitur quod, veniente Novo, cessavit; de quo et Apostolus meminit dicens: Caetera transierunt, et ecce nova facta sunt [11 1Kb] . Testamentum autem Novum ideo nuncupavit quia innovat. Non enim illud dicunt nisi homines revocati ex vetustate per gratiam, et pertinentes jam ad Testamentum Novum, quod est regnum coelorum. Hebraei autem Vetus Testamentum a Deo auctore juxta litterarum suarum numerum in XXII libros accipiunt, dividentes eos in tres ordines: legis scilicet, prophetarum et hagiographorum. Primus ordo legis est quem in quinque libris accipiunt; quorum primus est Beresith, qui est Genesis; secundus Vellesemoth, quod est Exodus; tertius Vaiecra, quod est Leviticus; quartus Vagedaber, quod est Numerus; quintus [Col. 1051C] Elleaddebarim, quod est Deuteronomium. Hi sunt quinque libri Moysi, quos Hebraei Thorah, Latini Legem appellant. Proprie lex autem appellatur quae per Moysen data est. Secundus ordo est prophetarum, in quo continentur libri octo; quorum primus Josue Ben Nun, quod Latine Jesu Nave dicitur; secundus Sophethim, quod est Judicum; tertius Samuel, quod est Regum primus; quartus Malachim, quod est Regum tertius et quartus; quintus Isaias; sextus Jeremias; septimus Ezechiel; octavus There-asar, qui dicitur XII Prophetarum; qui libri, quia sibi pro brevitate adjuncti sunt, pro uno accipiuntur. Tertius hagiographorum, id est sancta scribentium, in quo sunt libri novem. Quorum primus Job, secundus Psalterium; tertius [Col. 1051D] Massot, quod est Proverbia Salomonis; quartus Coheleth, quod est Ecclesiastes; quintus Sir-assirim, quod est Canticum canticorum; sextus Daniel, septimus Dibrehajamin, quod est verba dierum, hoc est Paralipomenon; octavus Esdras; nonus Esther. Qui simul omnes quinque et octo novem fiunt viginti et duo, sicut superius comprehensi sunt. Quidam autem Ruth et Cinoth, quod Latine dicitur [Col. 1052B] tamentationes Jeremiae, hagiographis adjiciunt. Viginti quatuor volumina Testamenti Veteris faciunt juxta viginti quatuor seniores qui ante conspectum Dei assistunt [12 1Kb] . Quartus est apud nos ordo Veteris Testamenti eorum librorum qui in canone Hebraeorum non sunt. Quorum primus Sapientiae liber est, secundus Ecclesiasticus, tertius Tobias, quartus Judith, quintus et sextus Machabaeorum; quos, licet Judaei inter apocrypha separent, Ecclesia tamen Christi inter divinos libros et honorat et praedicat. In Novo autem Testamento duo sunt ordines: Primus evangelicus, in quo sunt Matthaeus, Marcus, Lucas, Joannes; secundus Apostolicus, in quo sunt Paulus in quatuordecim Epistolis, Petrus in duabus, Joannes tribus, Jacobus et Judas in singulis, Actus [Col. 1052C] apostolorum et Apocalypsis. Summa autem utriusque Testamenti trifarie distinguitur, in historia, in moribus, in allegoria. Rursum ista tria multifarie dividuntur: quid a Deo, quid ab angelis et ab hominibus gestum denique sit; quid a prophetis nuntiatum de Christo et corpore ejus; quid de diabolo et membris ejus; quid de veteri et novo populo; quid de praesenti et futuro saeculo, regno atque judicio.

Veteris Testamenti secundum Hebraeorum traditionem hi perhibentur auctores: Primus Moyses, qui divinae historiae cosmographiam, id est mundi scripturam, in quinque voluminibus edidit, et Pentateucon cognominatur. Pentateuchus autem quinque volumina dicitur. Penta enim Graece, quinque; [Col. 1052D] teuchus volumen dicitur. Genesis autem liber Beresith appellatur, eo quod exordium mundi, et generatio saeculi in eo contineatur. Exodus vero exitum de Aegypto vel egressum populi Israel digerit, et ex ea causa nomen accepit. Leviticus appellatur, eo quod levitarum ministeria et diversitatem victimarum exsequitur, totusque in eo ordo Leviticus adnotatur. Numerorum liber vocatur, eo quod in eo [Col. 1053A] egressae de Aegypto tribus annumerantur: et quadraginta duarum per eremum mansionum in eo descriptio continetur. Deuteronomium Graeco sermone quod Latine interpretatur secunda lex, id est repetitio evangelicae legis, praefiguratio est quae sic ea habet quae priora sunt, ut tum ea nova sint omnia quae in eo replicantur. Josue liber nomen accepit a Josue filio Nave, cujus historiam continet. Scriptorem vero ejus eumdem Josue Hebraei asserunt, in cujus textu post Jordanis transitum regna hostium subvertuntur. Terra populo dividitur, et singulas urbes, vitulos, montes, aquae confinia Ecclesiae coelestisque Hierusalem spiritualia regna praefigurantur. Judicum nominatur a principibus populi, qui praesederunt in Israel post Moysen et [Col. 1053B] Josue, antequam David et caeteri reges existerent. Hunc librum et Ruth edisse creditur Samuel. Liber Samuelis ejusdem, Samuelis nativitatem, et sacerdotium, et gesta describit. Idcirco ab eo nomen accepit; et, quamvis hic liber Saul et David historiam contineat, uterque tamen ad Samuel refertur, ex eo quod ipse unxit Saul et David in reges futuros. Cujus libri primam partem conscripsit idem Samuel, sequentia vero ejus usque ad calcem scripsit David. Malachim proinde appellatur, eo quod reges Judae et Israelitae gentis gesta per ordinem digerat temporum. Malach enim Hebraice, Latine regnum interpretatum est; hunc librum Jeremias primus in unum volumen coegit; nam antea sparsus [Col. 1053C] erat per singulorum Regum historias. Paralipomenon Graece dicitur, quod nos praetermissorum vel reliquorum dicere possumus; quia quae in lege, vel Regum libris vel omissa, vel non plene relata sunt, in isto summatim ac breviter explicantur. Librum Job quidam Moysen scripsisse arbitrantur, alii unum ex prophetis; nonnulli vero eumdem Job post plagam suae passionis scriptorem fuisse existimant, arbitrantes ipsum qui certamen spiritualis pugnae sustinuit, narrare quas victorias expedivit. Principia autem et fines libri Job apud Hebraeos ipsa ratione certa sunt; media autem ipsius ab eo loco in quo ait: Pereat dies in quo natus sum [12* 1Kb] , usque ad eum locum, idcirco me reprehendo et ago poenitentiam [13 1Kb] , omnia heroico metro discurrunt.

[Col. 1053D] Psalmorum liber, Graece Psalterium, Hebraice Nablat, Latine organum dicitur: vocatur autem psalmorum liber, quia uno Propheta canente ad Psalterium chorus consonando responderit. Titulus autem in Psalmis Hebraicis ita est: Ysopocalim, quod interpretatur volumen hymnorum. Auctores autem Psalmorum qui ponuntur in titulis: Moyses scilicet, David et Salomon, Asaph, Ethan, et Idithun, et filii Chore, Ezechielites, et reliqui, quos Esdras uno volumine comprehendit. Omnes autem Psalmi apud Hebraeos metrico carmine constant esse compositi. Nam in metro Romani Flacci et Graeci Pindari: nunc alii ambo currunt, nunc alcaico personant, [Col. 1054A] nunc Sapphico nitent, trimetro vel tetrametro pede incedentes. Salomon filius David regis juxta numerum vocabulorum suorum tria volumina edidit; quorum primus est Massot, quem Graeci Parabolas, Latini Proverbia nominant: eo quod in ipso sub comparativa similitudine figuras verborum et imagines veritatis ostenderet. Ipsam autem veritatem ad intelligendum legentibus servavit. Secundum librum Coheleth vocavit, qui Graece Ecclesiastes dicitur, Latine concionator: quod sermo ejus non specialiter dirigatur ad unum sicut in Proverbiis; sed ad universos generaliter dirigatur: docens omnia quae in mundo cernimus, caduca esse et brevia, et ob hoc minime appetenda. Tertium librum Sir-assirim praenotavit, qui in Latinam linguam vertitur [Col. 1054B] Canticum canticorum; ubi per epithalamicum carmen conjunctionem Christi et Ecclesiae mystice canit. Dicitur autem Canticum canticorum, eo quod in omnibus praeferatur quae in Scripturis sanctis habentur, sicut quaedam in lege dicuntur sancta; et quae majora sunt, Sancta sanctorum. Hujus autem tertii libri carmina hexametris et pentametris versibus apud duos composita perhibentur: ut sunt Josephus, Hieronymus. Isaias evangelica potius quam prophetica forma edidit librum suum. Cujus omnis textus eloquentiae prosa incedit. Canticum vero hexametro et pentametro versibus discurrit. Jeremias similiter librum suum edidit cum Threnis, quos nos lamenta vocamus, eo quod in tristioribus [Col. 1054C] rebus funeribusque adhibeantur; in quibus quadruplex diversis metris alphabetum composuit. Quorum duo prima Sapphico metro scripta sunt, quia tres versiculos, qui sibi nexi sunt, et ab una tantum littera incipiunt, erectum coma concludit. Tertium alphabetum trimetro scriptum est, et a ternis versibus threni incipiunt. Quartum alphabetum simile primo et secundo habetur. Ezechiel et Daniel a viris quibusdam sapientibus scripti esse perhibentur. Quorum Ezechiel principia et fines multis habet obscuritatibus involuta. Daniel vero claro sermone regna orbis praenuntiat, et tempus adventus Christi manifestissima praedicatione adnotat. Hi sunt quatuor prophetae qui majores vocantur, quia prolixa volumina condiderunt. Liber XII Prophetarum auctorum [Col. 1054D] suorum nominibus praenotatur; qui propterea minores dicuntur, quia sermones eorum breves sunt. Unde et connexi sibimet invicem in uno volumine continentur; quorum nomina sunt Osee, Joel, Amos, Abdias, Jonas, Michaeas, Nahum, Habacuc, Sophonias, Aggaeus, Zacharias et Malachias: Esdrae liber auctoris sui titulo praenotatur. In cujus textu ejusdem Esdrae Nehemiaeque sermones pariter continentur. Nec quemquam moveat quod unus Esdrae dicitur; quia liber secundus, tertius et quartus non habentur apud Hebraeos, sed inter apocryphos reputantur. Esther librum Esdras creditur conscripsisse; in quo eadem regina sub [Col. 1055A] figura Ecclesiae, Dei populum a servitute et morte eripuisse creditur; atque interfecto Aman (qui interpretatur iniquitas), diei celebritas in posteris mittitur. Liber Sapientiae apud Hebraeos nusquam est: unde et ipse stylus Graecam magis quam Hebraeam eloquentiam redolet. Hunc Judaei Babylonis esse affirmant; qui proinde Sapientiae nominant, quia in eo Christi adventus, qui est sapientia Patris, et passio ejus evidenter exprimitur.

Librum autem Ecclesiasticum certissime Jesus filius Sirach, nepos Jesu sacerdotis magni, composuit; de quo meminit et Zacharias [14 1Kb] , qui liber apud Latinos propter eloquii similitudinem Salomonis titulo praenotatur. Dictus autem Ecclesiasticus, [Col. 1055B] eo quod de totius Ecclesiae disciplina religiosae conversationis magna cura et ratione sit editus. Hic apud Hebraeos reperitur, sed nunc apocryphus habetur. Judith vero, et Tobiae, sive Machabaeorum libri, quibus auctoribus scripti sunt minime constat. Habent autem vocabula ex eorum nominibus, quorum gesta scribunt.

Quatuor autem libros Evangeliorum quatuor evangelistae singulariter conscripserunt. Primus Matthaeus conscripsit Evangelium litteris Hebraicis in Judaea, nuntians per suum Evangelium humanam Christi filii David nativitatem, dicens: Liber generationis Jesu Christi, filii David, filii Abraham; significans descendisse corporaliter ex semine patriarcharum [Col. 1055C] Christum, sicut promissum erat in prophetis per Spiritum sanctum. Secundus Marcus plenus Spiritu sancto scripsit Evangelium Christi, eloquio Graeco, in Italia secutus Petrum ut discipulus; a Joanne initium spiritu prophetali fecit, dicens: Vox clamantis in deserto, parate viam Domino, ut ostenderet Christum post assumptionem carnis Evangelium praedicasse in mundo. Ipse enim Christus et propheta dictus est, sicut scriptum est: Et prophetam in gentibus dedi te [15 1Kb] . Tertius Lucas inter omnes evangelistas Graeci sermonis eruditissimus; quippe, ut medicus, in Graecia Evangelium scripsit Theophilo episcopo, initians a sacerdotali spiritu, dicens: Fuit in diebus Herodis regis Judaeae Zacharias sacerdos [15* 1Kb] , ut manifestaret [Col. 1055D] Christum post nativitatem carnis et praedicationem Evangelii hostiam fuisse effectum pro salute mundi. Ipse enim sacerdos, de quo dictum est in Psalmis: Tu es sacerdos in aeternum secundum ordinem Melchisedech [16 1Kb] . Ubi enim Christus advenit, sacerdotium obmutuit, lex et prophetia cessavit. Quartus Joannes scripsit Evangelium ultimum in Asia, incipiens a Verbo, ut ostenderet eum Salvatorem, quia pro nobis dignatus est nasci et pati, ipsum ante saecula Dei Verbum e coelo venisse, et post mortem iterum ad coelum remeasse. Hi sunt quatuor evangelistae, quos per Ezechielem [17 1Kb] Spiritus sanctus [Col. 1056A] significavit quatuor animalibus. Propterea autem quatuor animalia sunt, per quae per quatuor mundi partes fides Christianae religionis eorum praedicatione disseminata est. Animalia autem dicta sunt, quoniam propter animam hominis praedicatur Evangelium Christi. Nam et oculis plena erant intus et foris, quoniam praevident Evangelia, quae dicta sunt a prophetis, et quae promiserant in priore. Crura autem eorum recta, quia nihil pravum in Evangeliis est. Alas senas habebant tegentes crura et facies suas, sed revelata sunt quae tegebantur in adventu Christi. Evangelium autem interpretatur bona annuntiatio; Ev enim bonum, angelium annuntiatio dicitur. Unde apostolus et angelus nuntius interpretatur.

[Col. 1056B] Paulus apostolus suas scripsit Epistolas quatordecim Graece, ex quibus novem septem Ecclesiis scripsit; reliquas discipulis suis Timotheo, Tito et Philemoni. Ad Hebraeos autem Epistola a plerisque Latinis ejus esse incerta propter dissonantiam sermonis; eamdemque alii Barnabam conscripsisse, alii a Clemente suspicantur. Petrus scripsit duas nominis sui Epistolas. Jacobus et Joannes, et Judas suas scripserunt Epistolas; quae canonicae ideo nominantur, quia non uni tantum populo vel civitati, sed universis gentibus generaliter scriptae sunt. Actus apostolorum primordia fidei Christianae in gentibus et nascentis Ecclesiae historiam digerit. Actuum apostolorum scriptorem Lucam esse evangelistam legimus; in quo opere nascentis Ecclesiae [Col. 1056C] infantia texitur, et apostolorum historia retinetur: unde et Actus apostolorum dicitur. Apocalypsim librum Joannes evangelista scripsit eo tempore, quo ab Evangelii praedicatione in insulam Pathmos traditur relegatus. Apocalypsis autem e Graeco in Latinum revelatio interpretatur. Revelatio autem dicitur manifestatio eorum, quae abscondita erant, juxta quod et ipse Joannes dicit, Apocalypsim Jesu Christi, quam dedit illi Deus palam facere servis suis. Hi sunt scriptores sacrorum librorum qui per Spiritum sanctum loquentes, ad eruditionem nostram praecepta vivendi et credendi regulam conscripserunt. Praeter haec alia volumina apocrypha nuncupantur. Apocrypha autem dicta, id est secreta, quia in dubium veniunt. Est enim eorum occulta [Col. 1056D] origo; nec patet Patribus, e quibus usque ad nos auctoritas veritatis Scripturarum certissima et notissima successione pervenit. In his apocryphis etsi invenitur aliqua veritas, tamen propter multa falsa nulla est in eis canonica auctoritas, quae recte a prudentibus judicantur non esse eorum credenda quibus ascribuntur. Nam multa et sub nominibus prophetarum, et recentiora sub nominibus apostolorum ab haereticis proferuntur; quae omnia sub nomine apocryphorum auctoritate canonica diligenti examinatione remota sunt.




[Col. 1057]
DE HIEROSOLYMITANA PEREGRINATIONE ACCELERANDA.

[Col. 1057A] Charissimis sociis et amicis GUID. et GOL. P. Bles. Bathon. archid., salutem.

Quis dabit capiti meo aquam, et oculis meis fontem lacrymarum, et plorabo interfectos populi mei [18 1Kb] ? Utinam in fletum totus effluam, et pascatur lacrymarum solatio dolor meus; deducant oculi mei lacrymas, deficiat in dolore vita mea, quia vox lamentationis audita est de Sion, vastati sumus et confusi vehementer [19 1Kb] . Cecidit corona capitis nostri, et in luctum conversus est chorus noster [20 1Kb] . Quidquid adversus Jerusalem et regnum ejus, multis saeculorum curriculis prophetae comminando praedixerant dies una lugubris et infelix, dies caliginosa et tenebrosior omni nocte, complevit [(15) 2Kb] . De hac damnatissima die credo certum et expressum Ezechielis oraculum [Col. 1057B] praecessisse: Fili hominis, scribe tibi nomen diei hujus, in qua confirmatus est rex Babylonis adversus Jerusalem [21 1Kb] . Hodie, sicut audivimus, sic accidit in civitate Domini virtutum. Sola sedet, imo solitudo facta est civitas plena populis, domina gentium, princeps provinciarum facta est sub tributo. Omnes portae ejus destructae, sacerdotes ejus gladio ceciderunt. Juvenes eorum, et virgines eorum in captivitatem dati sunt, et pulchritudo eorum in manus inimici. Manum suam misit hostis ad omnia desiderabilia ejus, abstulit Dominus omnes magnificos de medio civitatis [22 1Kb] , destruxit in furore suo omnes munitiones filiae Juda [22* 1Kb] , repulit altare suum, maledixit sanctificationi suae [23 1Kb] . Et quid Threnos Jeremiae revolvo? Totus Jeremias non sufficeret [Col. 1057C] faciem miseriae praesentis exprimere. Ut tamen lamentabilem rei eventum verbo ejusdem prophetae concludam: Complevit Dominus furorem suum, effudit [Col. 1058A] iram indignationis suae [23* 1Kb] , inebriavit sagittas suas sanguine. Et juxta verbum Isaiae: Completa est malitia tua, Jerusalem [24 1Kb] ; bibisti de manu Domini calicem irae ejus usque ad fundum, calicem soporis bibisti, et potasti usque ad faeces [25 1Kb] . O bone Jesu, o benigne, o amabilis, o desiderabilis, o suavis, o dulcis, a amor Deus, o charitas Deus, ubi sunt misericordiae tuae antiquae [26 1Kb] ? Quomodo oblitus es miserationum tuarum? Quomodo nobis versus es in crudelem [27 1Kb] ? Multitudo viscerum tuorum et miserationum tuarum continuerunt se super nos, vigilavit jugum iniquitatum nostrarum in manibus tuis. Signasti quasi in sacculo delicta nostra [28 1Kb] , et cum eorum fuissemus obliti, nonne haec condita fuerunt apud te, et signata in thesauris tuis? Ideo [Col. 1058B] repulisti nos, et confudisti nos; dedisti servos tuos tanquam oves escarum et in populis dispersisti nos [29 1Kb] . Qui factus eras nobis a Deo non solum sapientia, sed justitia, et sanctificatio et redemptio [30 1Kb] , jam non sanctificator, aut redemptor, sed mortificator, et peremptor effectus es. Utquid, Domine, recessisti longe, despicis in opportunitatibus, in tribulatione [31 1Kb] ? Miserere nostri, Domine, miserere nostri, quia multum repleti sumus despectione [32 1Kb] . Exsurge, quare obdormis, Domine [33 1Kb] ? Nunquid oblivisceris misereri, Deus, aut continebis in ira misericordias tuas [34 1Kb] ? Nunquid abscindes misericordiam tuam, aut non appones, ut complacitior sis adhuc [35 1Kb] ? Peccavimus cum patribus nostris, inique egimus [36 1Kb] , nostram non diffitemur malitiam atque miseriam; tuam nihilominus [Col. 1058C] minus justitiam et misericordiam confitemur. Maledictum et mendacium, homicidium et furtum, et adulterium inundaverunt, et sanguis sanguinem tetigit. [Col. 1059A] Propter hoc in terra lugentes [37 1Kb] , obsecramus victricem manum tuam, ut sis memor nostri in beneplacito populi tui [38 1Kb] , vincant misericordiae tuae miserias nostras, et non miseriae nostrae misericordias tuas, vincat sapientia tua malitiam nostram. Et tu, Domine miserator et misericors [39 1Kb] , respice in faciem testamenti tui [40 1Kb] , respice in haereditatem, quam acquisivisti in sanguine tuo, et ne repellas in finem [41 1Kb] . Etsi olim repuleris tabernaculum in Silo, [42 1Kb] , et dederis Synagogae libellum repudii [43 1Kb] , non tamen repellas Ecclesiam tuam: Confidat in ea cor viri sui [44 1Kb] . Nullum praeter te amatorem secuta est. Hoc apostoli, hoc martyres, hoc alii tuae scholae discipuli, hoc omnes fratres tui sciunt; fratres tuos dico, tui nominis professores.

[Col. 1059B] Ex parte sponsae tuae terram illam vindicas, quam nunc inimici tuae crucis, tuique blasphematores nominis invaserunt; per hanc facti estis duo in carne una [45 1Kb] . Ut de patre tuo taceam, qui tibi dedit gentes haereditatem tuam, et possessionem tuam terminos terrae [46 1Kb] , certe mater tua de stirpe regis David lineali computatione descendit. Jure igitur materno terra illa tua est; si tamen sustines quod tua sit, et non eorum potius, qui oderunt te gratis [47 1Kb] . Scimus quia peccatis nostris offensus es, sed in opprobrium, quaeso, nominis tui tuam non convertas offensam. Doctrina tua est, alii ne dederis honorem tuum [48 1Kb] . Et si spiritus habentis potestatem supervenerit, locum tuum ne deseras; ut minus sapiens dico, sed forte non ad insipientiam tibi. Mihi [Col. 1059C] licet peccatori videtur consiliosius, ut deleas omnes peccatores a facie terrae, quam sustineas filios perditionis nobis, in tui nominis contumeliam, superbe et procaciter insultare in medio populi tui. Proverbium vulgare est: Male ulciscitur dedecus sibi illatum, qui amputat nasum suum.

Non sic puniat, quaeso, Dominus servum suum impium, ut in poenam servi se humiliet, et magnificet inimicum. Convertere igitur aliquantulum, et deprecabilis esto super servos tuos [49 1Kb] , cogita, ut complacitior sis adhuc [50 1Kb] . Non des haereditatem in opprobrium, et in conculcationem vineam, quam plantavit dextera tua [51 1Kb] . Peccavimus, sed corde contrito et humiliato post iracundiam misericordiam imploramus. [Col. 1059D] Ultio sanguinis servorum tuorum, qui effusus est, introeat in conspectu tuo [52 1Kb] . Sufficit populo tuo, si in terra illa, quae tuo, et servorum tuorum sanguine rubricata est, tui gloria nominis celebris habeatur. Non nobis, Domine, non nobis, sed nomini tuo da gloriam [53 1Kb] , ne forte dicant in gentibus: Ubi est Deus eorum [54 1Kb] ? ne superbiant hostes, et dicant: Manus nostra excelsa, et non Dominus fecit haec omnia [55 1Kb] . Quiescat ira tua, Domine; et manus tua, quae nos percussit, ipsa nos sanet. Exsurge, exsurge [Col. 1060A] de pulvere captiva filia Sion [56 1Kb] , quae recepisti de manu Domini duplicia [57 1Kb] . Consurge, misera Jerusalem, quae bibisti de manu Domini calicem irae ejus [58 1Kb] . Quantum glorificasti te et in deliciis fuisti, tantum sunt tibi data tormenta et luctus [59 1Kb] . Sicut cisterna frigidam aquam suam facit, sic frigidam feceras iniquitatem tuam [60 1Kb] . Ille ergo, cui cogitatio hominis confitetur, de quo scriptum est quod explorat Jerusalem in lucernis [61 1Kb] , omnes tuas malitias numeravit. Ipse tamen tanquam homo non audiens, et non habens in ore suo redargutiones [62 1Kb] , diu dissimulavit, et tacuit, et secundum divitias magnificentiae suavitatis suae multis annis ad poenitentiam exspectavit. Frequenter exigentibus meritis tuis acuisset ut fulgur gladium suum, et arripuisset contra te judicium [Col. 1060B] manus ejus; sed angeli pacis amare flebant [63 1Kb] , et in te dignos fructus poenitentiae exspectantes divinae animadversionis inducias impetrabant. Quibus tamen verbum, quod in Jeremia legitur, saepissime proponebat: Circuite vias Jerusalem, et aspicite, considerate, et quaerite in plateis ejus, an inveniatis virum facientem judicium et quaerentem fidem, et propitius ero eis [64 1Kb] . Quid de rege tuo dicerem, nisi quod Ecclesiasticus dicit: Rex insipiens perdet populum suum, regnumque de gente in gentem transferetur propter injustitias et diversos dolos [65 1Kb] . Et in eodem: Secundum judicem populi, sic et ministri ejus. Et qualis est rector civitatis, tales sunt habitantes in ea [66 1Kb] . Convertere igitur ad cor, Jerusalem, et ad Dominum Deum tuum revertere. Quid [Col. 1060C] scis, si et ipse convertatur, et relinquat post se benedictionem? dulcis est enim, et misericors, et praestabilis super malitia [67 1Kb] . Non vult mortem peccatoris sed ut convertatur, et vivat [68 1Kb] . Ipse enim est, qui per Zachariam dicit: Revertar ad Jerusalem in misericordiis. Adhuc affluent civitates meae bonis. Consolabitur Dominus Sion, et eliget adhuc Jerusalem [69 1Kb] . Et per Isaiam miserias tuas paterna consolatione demulcens: Induere, inquit, vestimentis gloriae tuae, captiva filia Sion, induere vestimentis gloriae tuae, Jerusalem civitas sancta [70 1Kb] . Et post pauca subjungit: Ad punctum in modico dereliqui te, et in miserationibus meis congregabo te. In momento indignationis abscondi faciem meam parumper a te, et in misericordia [Col. 1060D] sempiterna misertus sum tui [71 1Kb] . Nunquid oblivisci potest mulier infantem suum, ut non misereatur filio uteri sui? Et si illa oblita fuerit, ego tamen non obliviscar tui. Ecce in manibus meis descripsi te. Muri tui in oculis meis semper [72 1Kb] . Utere ergo Jeremiae consilio, et lava cor tuum a malitia [73 1Kb] . Jerusalem, accipe arma poenitentiae.

Scio enim quod si placatus fuerit tibi Dominus, juxta verbum Isaiae, consolabitur Sion, et ponet desertum ejus quasi delicias, et solitudinem ejus quasi [Col. 1061A] hortum Domini; gaudium et laetitia invenientur in ea, gratiarum actio, et vox laudis [74 1Kb] . Sane praeter consolatoria prophetarum mihi secundum multitudinem dolorum meorum in corde meo spes desideratissimae consolationis arriserat, ex eo quod principes et magnates terrae signum crucis nuper acceperant; privilegio siquidem Petri apostoli, et auctoritate Ecclesiae generali proposuerat Dominus in hoc signo verbum reconciliationis, ut viae Hierosolymitanae assumptio esset poenitentia consummata, et sufficiens satisfactio de commissis [(16) 3Kb] . Mysterium itaque crucis nobis in introitum sanctorum, sicut Apostolus dicit, in sanguine Christi novam initiaverat viam 75 1Kb] ; nos quoque educebat Dominus in viam rectam, ut iremus in civitatem habitationis [76 1Kb] . Sed [Col. 1061B] nolentes ambulare super semitas justitiae, elegimus fallacium viarum tortuosos anfractus. Quique terrigenae, et filii hominum, quare quaeritis divortia viarum, cum vobis offeratur viae et vitae aeternae compendium? Dirigit vos Dominus in viam pacis et salutis, et vos viam dissensionis et mortis eligitis. Omnes siquidem viae Domini pulchrae, et omnes semitae ejus pacificae [77 1Kb] ; quas qui declinaverint, et in via peccatorum steterint, vereor ne sit via haec illorum scandalum ipsis [78 1Kb] , et ne illis accidat quod dicitur per Psalmistam: Contritio et infelicitas in viis eorum, et viam pacis non cognoverunt [79 1Kb] . Sunt viae, sicut Sapiens dicit, quae videntur homini rectae, et novissima earum ducunt ad profundum inferni [80 1Kb] . [Col. 1061C] Sicut alibi scriptum est: Viae peccatorum complanatae lapidibus, sed in fine earum tenebrae, et poenae [81 1Kb] . [Col. 1062A] Universae viae Domini misericordia et veritas [82 1Kb] ; de quibus ipse dicit: Israel si in viis meis ambulasset, pro nihilo forsitan inimicos ejus humiliassem [83 1Kb] . Mansuetudinem quaerimus, et non bella, quia dissipat gentes, quae bella volunt, et dirigit Dominus mansuetos in salutem [84 1Kb] . Ipse prosperum iter faciet nobis Deus salutarium nostrorum, ut cantabiles nobis sint justificationes ejus in loco peregrinationis nostrae [84* 1Kb] , ut simus immaculati in via [85 1Kb] , ut laudemus Dominum in viis Domini, quia magna est gloria Domini [85* 1Kb] . O quam beatus est, qui dicere potest: Deus, qui praecinxisti me virtute, et posuisti immaculatam viam meam [86 1Kb] . Hoc non cogitant filii Adam, qui oblatam sibi gratiam respuentes, et constituentes se indignos regno Dei, pro regno transitorio [Col. 1062B] pugnant, et abjecto divinae miserationis remedio pro quaestu litigant temporali; justoque Dei judicio, qui pacem habere ad Christum noluerunt, apud se pacem habere non possunt. Posuisti me, inquit, contrarium tibi, et factus sum mihimetipsi gravis [87 1Kb] . Videns equidem inimicus inaestimabile lucrum Christi, et incomparabilem proventum Christianae messis, quadam quasi nova virtute crucis consurgere, superseminavit zizania, suamque malitiam ad omnes versutias circumducens bonum saluberrimae viae tentatione multiplici conatur exstinguere. Scriptum est enim: Fili, accedens ad servitutem Dei, sta in justitia et timore, et praepara animam tuam ad tentationem [88 1Kb] . Sic Pharao in exitu Israel de [Col. 1062C] Egypto truculentius saevit [89 1Kb] , et Satanas ab homine quem tenuerat ab infantia, exiturus, eumdem gravius [Col. 1063A] in egressu discerpit [90 1Kb] . Expressa similitudinis forma, in his, qui sanctae peregrinationis arripuere propositum: grassantur acerbius, et sunt novissima eorum pejora prioribus. Concepimus et quasi parturivimus, dicit Isaias, et spiritum salutis in terra non ecimus [91 1Kb] . Servitium illius elegerant cui servire regnare est; sed ad vomitum revertentes [92 1Kb] suam spiritualem Jericho aedificant [93 1Kb] , quam in crucis professione destruxerant. Inter ipsas saluberrimi voti primitias suae peregrinationis inducias statuerunt, non attendentes jacturam temporis salutis esse dispendium, et quia dilatio magna ruina est. Apostolus dicit: Jerusalem, quae est mater nostra [94 1Kb] . Si mater est, ubi sunt ejus filii? Sane, qui matrem suam dehonestari, conculcari et prostitui sustinent, [Col. 1063B] non sunt filii, sed privigni, imo quod magis est, notam ignominiosae proditionis incurrunt, si matris suae patrimonium, si sui haereditatem Domini non defendunt. Christus est, qui dicit: Qui non est mecum, contra me est; et qui mecum non colligit, spargit [95 1Kb] . Campum, in quo Dominus occisus est, ubi sanguinis ejus effusionem non solum Scripturarum lectio, sed petrarum scissio clamat, ejusdem occisores hodie possident, ut eis merito verbum illud divinae indignationis aptetur: Occidistis insuper et possedistis [96 1Kb] . Clamavit sanguis Naboth [97 1Kb] , clamavit sanguis Abel ultionem de terra [98 1Kb] , et invenit ultorem. Clamat sanguis Christi auxilium, et non invenit adjutorem [99 1Kb] . Considerabam, inquit, ad dextram, [Col. 1063C] et videbam, et non erat qui cognosceret me. Et per Isaiam: Circumspexi, et non erat auxiliator: quaesivi, et non erat, qui adjuvaret [100 1Kb] . Bone Jesu, ventus urens, ventus superbiae levavit locustas. Cumque superbia eorum qui te oderunt, ascendat semper [1 1Kb] , non est, qui pro te ascendat ex adverso, qui zelum Phinees, et Mathathiae arripiat. Vident infelices occupari, et destrui a filiis diffidentiae terram, in qua steterunt pedes Domini. Audiunt profanari sancta, fratres suos incarcerari, torqueri, occidi, et non moventur super contritione Joseph, cum ille filius perditionis, cujus nomine praesentem nolo epistolam funestare, omnes terrae illius munitiones jam obsederit, et ex parte magna possederit. Nostri cruce signati moras suae peregrinationis [Col. 1063D] variis occasionibus aucupantur, quasi in partem illius nefarii conjurantes, et pro nihilo habuerunt terram desiderabilem [2 1Kb] . O quam longe est a salute, qui salutis suae venatur inducias! O quam exiliter diligit, imo quam crudeliter odit Christum, qui honorem ejus impedit, et propositum publicae justificationis evacuat! Gratia sit omnibus [3 1Kb] , dicit Apostolus, qui amant Dominum nostrum Jesum Christum. Et idem: Si quis non amat Dominum nostrum Jesum Christum, sit anathema, maranatha [4 1Kb] . Putas [Col. 1064A] quod non requirat Dominus, si est, qui diligat domum Jacob, et locum habitationis gloriae suae? Propter hoc irritavit impius Deum; dixit enim in corde suo: Non requiret [5 1Kb] . Quanta, quaeso, insania est, in tam anxiae necessitatis articulo dilationes innectere, suam protelare salutem, Christi dissimulare injurias, permittere ut lupus in ovile desaeviat, et tunc primo parare subsidium, cum oves devoraverit universas. Certe, qui opportunitatem deserit, opportunitas eum fugit. Filii hominum, usquequo gravi corde [6 1Kb] ? quomodo estis ad salutaria pigri, ad vana, et caduca solliciti? Nunquid vinitores exspectant, donec vindemia transeat; aut institores, donec nundinae finiantur, aut messores, [Col. 1064B] donec tempus messionis excurrat? Scriptum est: Maledictus, qui facit opus Dei negligenter [7 1Kb] . Sperabam quod refloruisset crux Christi, et quasi sanguine ejus iterum irrigata, et vivificata, fructum salutis, et gratiae faceret tempestivum. Nunc autem, quod flens dico, inimici crucis Christi, qui debuerant esse filii, per avaritiam suam praetextu cujusdam collectae damnabilis, primam voti sui fidem irritam faciunt, luxuriantes in cruce Domini, et quam olim praedicabant apostoli, Judaeis quidem scandalum, gentibus vero stultitiam [8 1Kb] , hodie apud Crucifixi professores, in stultitiam, et scandalum converterunt. Vae homini per quem scandalum venit [8* 1Kb] ! Qui scandalizaverit unum ex pusillis istis [9 1Kb] . Durum [Col. 1064C] est, quod sequitur, duriore judicio se dignum constituit, qui tantam et tam electam multitudinem scandalizare praesumit. De Juda legitur quod, accepta buccella, introivit in eum Satanas [10 1Kb] ; vereor ne signum crucis plerisque in subversionem animae cedat, eo quod illud minus digne fortassis ad quaestum, vel ad apparentiam, vel ad gratificationem hominis usurparunt. Hoc signum positum fuit, et propositum in ruinam et in resurrectionem multorum [11 1Kb] . Nam ex eo sequitur Judaeorum dejectio, et subjectio nationum. Unde cum propheta praemisisset de reprobatione Judaici populi, postea de gentium vocatione subjungit: Levate signum in nationes [12 1Kb] . Quidam signati sunt, sed non est signum in lumen vultus tui, Domine [13 1Kb] . Signum hoc, sicut video, [Col. 1064D] datum est infidelibus, non fidelibus. Nam si in lapide adjutorii fundamentum voti sui firmassent, stabilem sancti propositi nullae cupiditatum machinae concussissent. Sic enim Paulus ad Timotheum scribens: Firmum, inquit, fundamentum Dei stat, hoc habens signaculum [14 1Kb] . Similiter ad Ephesios loquens: In Christo, inquit, signati estis Spiritu sancto, qui est pignus haereditatis vestrae [15 1Kb] . Et ad Corinthios: Signaculum apostolatus mei vos estis in Christo [16 1Kb] . Adhuc dico, signati sunt, sed non ab eo, qui Filium [Col. 1065A] suum Jesum signavit, et misit. Nam si ab eo signati essent, super peccatis suis dolerent, et gemerent. Ipse est namque, qui praecipit signari Thau super frontes dolentium, et gementium [17 1Kb] . In quo signanter ostenditur quod hoc signum non nisi in gementibus, et dolentibus pro peccatis suis suum sortitur effectum. Illudque plurimum notabile est, quod, licet, plurimi signum hujus peregrinationis accipiant, nunquam tamen signantur signo Thau, nisi divinae jussionis arbitrio, et ministerio angelorum. Tu igitur, Domine Jesu quem signavit Pater, fac mecum signum in bonum [18 1Kb] . Tu forma pulchritudinis, figura gloriae, signaculum vitae, signa cor meum lumine vultus tui, Deus cordis mei, et pars mea in aeternum [19 1Kb] . Praecipuos siquidem, et maximos [Col. 1065B] signatorum crebra exhortatione conveni, ut saperent, et intelligerent, ac novissima providentes [20 1Kb] , saluberrimum poenitentiae propositum hilari devotione peragerent. Sed, ut verbo Jeremiae utar: Ecce incircumcisae aures eorum, et audire non possunt; ecce verbum Domini factum est in proverbium, et non suscipiunt illud [21 1Kb] . Certe ille qui primus dixerat ad Sion: Ecce adsum [22 1Kb] , et Jerusalem evangelistam, id est annuntiatorem pacis, et liberatorem terrae se crucis assumptione promiserat, conversus est in arcum pravum [23 1Kb] . Nec enim novit, nec noverunt caeteri divites magnum, et supereminens, et gloriosum, et supercoeleste, et inaestimabile poenitentiae donum. Haec est secunda tabula post naufragium, [Col. 1065C] coelorum scala, reconciliatio pacis, acquisitio vitae, vitiorum abolitio, corporum custodia, medicina spirituum. Haec est, de qua Salomon scribit: Medicinam creavit Deus hominibus, et stulti despiciunt eam [24 1Kb] . Porro nihil adeo deprimit et suffocat poenitentiae fructum sicut opum affluentia et eminentia dignitatum. Quis enim magis indiget remedio poenitentiae quam dives, qui semper poenitenda committit, et de salute animarum vix aut nunquam cogitans, semper curam carnis in desideriis agit? Sterilem pascit, nec viduae benefacit. Cumque licentiae frena laxaverit, et in omnem impetum voluntatis, et in bonis deduxerit dies suos, in momento ad inferna descendit. Adde quod Dominus terribilis in consiliis super filios hominum [25 1Kb] , pauperem [Col. 1065D] jugiter examinat in purgatorio paupertatis; divitem vero, quem ad supplicia reservat aeterna, quasi aquam diffundit in omnes concupiscentias vitae hujus, ut in omni suo stercore computrescat. Misereamur, inquit, impio, et non discet facere justitiam [26 1Kb] . Ideoque periculosior est in divitibus poenitentiae dilatio, quia, praeter moriendi genus publicum, frequenter est eis mortis occasio, gladius, aut venenum. Tanto itaque deberet esse paratior anima divitis, quanto periculosior, et multiplicior [Col. 1066A] eidem imminet causa mortis. Ethnicus dicit:

Ad generum Cereris, sine caede et vulnere pauci
Descendunt reges, et sicca morte tyranni [27 1Kb] .
Relege annales, et revolve historias, regesque paucos invenies, qui morte communi decesserint. In primis occurrit tibi rex Saul, rex Ela filius Baasa, quem occidit Zamri servus ejus, et regnavit pro eo [28 1Kb] . Sed et Zamri cum domo regia se succendit [29 1Kb] . Azael strangulavit regem Benadab, et eidem in regno successit [30 1Kb] . Rex Joas a duobus servis suis occisus est [31 1Kb] . Sellum filius Jabes percussit Zachariam regem Israel, et regnavit pro eo [32 1Kb] , Manahen filius Gadi percussit Sellum in Samaria, et regni gubernaculum occupavit [33 1Kb] . Filius Manahen a Phacee filio Romeliae interfectus est [34 1Kb] . Ose vero filius [Col. 1066B] Ela interfecit Phacee, et pro eo regnavit [35 1Kb] . Rex Amon a duobus servis, rex Josias filius Amon a sagittariis, Joachim rex filius Josiae a Nabuchodonosor interemptus est [36 1Kb] . Sedechias ab eodem orbatus est oculis, et tandem morte turpissima condemnatus [37 1Kb] .

Si principum Romanorum gesta recenseas, quia forte onerosum est tibi audire de regibus Judaeorum: incipe a Julio Caesare, qui primus imperatoris nomen, et officium usurpavit, quem Brutus, et Cassius occiderunt. Cui Antonius volens succedere, occisus est a se ipso. Claudius Caesar a Caio Caligula, Caius a suis praetorianis, Otho manu propria, Vitellius aliena; Domitianus, qui beatum Joannem [Col. 1066C] damnavit, et in Pathmos insulam relegavit, a senatu damnatus est, et in palatiolo suo interfectus. Aurelius Commodus, supra modum libidinosus, in domo Vestali strangulatus interiit. Hujus successorem Aelium Pertinacem Julianus occidit. Idem Julianus apud Pontem Milvium occisus est. Aurelius vero Antoninus ejus successor apud Aedissam gladio cecidit. Macer vero Macrinus succedens Antonino in tumultu militari animam gladio exhalavit. Marcus Aurelius huic successit, et cum matre sua gladio cecidit. Marco successit Alexander, Alexandro Maximus, Julianus Maximo; Juliano Gordianus, et istorum trium quilibet gladio vitam terminavit. Philippus, qui primus inter imperatores Christi fidem suscepit, cum Philippo filio suo, qui cum eo [Col. 1066D] regnabat, a Decio fraudulenter caesus interiit. Successorem ejus Decium cum filio suo, qui imperabat cum patre suo, barbari occiderunt. Huic Gallus, et filius Galli Volusianus successerunt, et ambo gladio ceciderunt. His successit Valerianus, qui beatum Sixtum et beatum Laurentium martyres fecit. Hic a Sapore Persarum rege captus, et perpetua servitute damnatus, morte vilissima diem suum clausit. Post hunc Quintillus imperator occisus est. Aurelius a Deo percussus Probus militari [Col. 1067A] tumultu interemptus. Varius Apri soceri sui fraude caesus, Diocletianus ab imperiali dignitate depositus, Julianus Apostata beati Mercurii lancea coelitus interfectus est [38 1Kb] . Valens beati Ambrosii persecutor, a Gothis in casa, qua se meticulose absconderat, est combustus. Tales sunt exitus divitum, et magnatum. Unde, Valerio Maximo teste [39 1Kb] , desiderabilior debet esse diviti certitudo mortis, quam inter varios, et terribiles vitae casus pendere ad ambiguum imminentis exitii. Omissis igitur divitibus, quia sermo meus non capitur in eis; convertar ad pauperes. Utinam voluntaria oris mei beneplacita faciat Dominus [40 1Kb] , ut sit Spiritus Domini super me ad evangelizandum pauperibus [41 1Kb] , et quae tam mihi quam eis expediunt ad salutem, parare [Col. 1067B] velit in dulcedine sua pauperi Deus [42 1Kb] . Currant igitur pauperes, quoniam ipsorum est regnum coelorum [43 1Kb] . Exspectant eos angeli, imo Dominus angelorum. Nondum impleta est domus: adhuc exspectantur, de quibus nuptiae repleantur. Curramus, fratres, sed sic, ut apprehendamus. Redimamus tempus, quia dies mali sunt [44 1Kb] . Regnum coelorum nobis offertur. Nolite confidere in principibus [45 1Kb] . Sequimini consilium Altissimi, nec principum consilia vos seducant. Reprobat Dominus consilia principum; consilium autem Domini manet in aeternum [46 1Kb] . Operabitur in nobis velle, et perficere pro bona voluntate [47 1Kb] . Nec labor viae nos deterreat; nam qui fingit laborem in praecepto [48 1Kb] , quietem et vitam aeternam nobis praeparat in labore. Mittimur a Domino, [Col. 1067C] ut pro ipso legatione fungamur. Non detrectemus mandatum Domini cum Jona [49 1Kb] , ne in mare mergamur et absorbeamur a ceto. Nemini, quaeso, difficilis videatur hujus peregrinationis assumptio. Si fortis est, animo patriam deserens a patria non recedit:

Omne solum forti patria est, ut piscibus aequor,
   Ut volucri vacuo quidquid in orbe patet [50 1Kb] .
Abraham de terra, et de cognatione sua egreditur, ut in gentibus crescat [51 1Kb] . Jacob suae terram nativitatis egrediens, et Jordanem in baculo transiens cum duabus turmis revertitur [52 1Kb] . Joseph, venditus a fratribus suis, Aegypto praeficitur [53 1Kb] . Moyses a parentibus expositus, a filia Pharaonis in filium [Col. 1067D] adoptatur [54 1Kb] . Rapiamus per violentiam coelum, nam a diebus Joannis Baptistae regnum coelorum vim patitur [55 1Kb] . Et quae major vis est, quam per poenitentiam acquirere, quod nobis per naturam nostram, et per Dei justitiam denegatur? Faciant alii divitias, et non in judicio spolient viduas et pauperes depraedentur. Nonne, quaeso, isti ante oculos Patris immolaturi sunt Filium, quoties de substantia indigentium oblationem facient ante faciem patris pauperum, [Col. 1068A] et judicis viduarum [55* 1Kb] ? Sane Deo abominabilis est oblatio de rapina, sicut ipse dicit: Ego Dominus diligens judicium, et odio habens rapinam in holocausto [56 1Kb] . Hinc est quod griphes, haliaeetus, vultur, et milvus, et caeterae praedatoriae aves, nunquam in sacrificio Domini acceptantur [57 1Kb] . Procedere non decebat ab injuriis, aut rapinis hujus peregrinationis initium. Salomon dicit: Initium viae bonae facere justitiam, accepta est autem Deo magis quam immolare hostias [58 1Kb] . Vereor ne quandoque praeda sint, quos nunc delectat violenta praedatio. Verbum Isaiae est: Tu, qui praedaris, scito quia praedaberis [59 1Kb] . O pecuniae amor, o tinea cordium, rubigo mentium, languor pessimus animarum, virtutum subversio, genimen vitiorum, vertens dilectionem [Col. 1068B] in odium, et Dei gratiam in contemptum. Quomodo divitum corda excaecas, ut quanto amplius habeant, tanto minus habere se credant? Porro, cui Christus sufficit, nihil deficit, cui offertur portio in terra viventium, contemnenda est possessio terrenorum. Si dives indigentiam timet, pauper, quaeso, non timeat. Scriptum est: Quod timet impius, accidet ei [60 1Kb] ; et qui timet pruinam, veniet super eum nix [61 1Kb] . Ecce peccatores et abundantes in saeculo, obtinuerunt divitias [62 1Kb] , et tamen de illis frequenter auditur: Divites eguerunt, et esurierunt; inquirentes autem Dominum non minuentur omni bono [63 1Kb] . Certe non est ignobilis apud Deum titulus paupertatis. Sola illa paupertas Deo displicet, [Col. 1068C] quae cum rancore et murmure sustinetur, sicut Sapiens dicit: Nequissima paupertas est in ore impii [64 1Kb] . Frequens experientia docet quod non in pecuniis, nec in multitudine armatorum, nec in virtute pugnantium datur victoria Christi militibus, sed in virtute Domini virtutum. Dominus enim fortitudo plebis suae est [65 1Kb] . Dominus fortis, Dominus potens in praelio [66 1Kb] , de quo scriptum est: Gloria virtutis eorum tu es [67 1Kb] . Utinam nunquam fuisset haec pecunia, quae nec felices exitus habitura est, et per quam mille animarum salus vel dilata est, vel ablata. Non est venalis Dominus, ut possit emi pecuniis, sed nos venales sumus, et venundati sub peccato. His equidem qui pro Christi haereditate laboraturi sunt, et nolunt haereditari in terra, paratur [Col. 1068D] aeterna in coelis haereditas. Nam, cum dederit dilectis suis somnum, ecce haereditas Domini [68 1Kb] , isti audituri sunt: Vos estis, qui permansistis mecum in tentationibus meis [69 1Kb] ; non dicetur, qui pecunias collegistis. Attendit Dominus, non quantum, sed ex quanto quis offerat. Nam, sicut in Ecclesiastico legitur: Substantia hominis secundum cor ejus [70 1Kb] , acceptior Domino fuit oblatio viduae, quam magnatum. Unusquisque, ait Dominus, ex eo quo abundavit, [Col. 1069A] misit in gazophylacium; haec autem omnia quae habuit, totum victum suum, misit in gazophylacium [71 1Kb] . Bonorum nostrorum non indiget Dominus, nec vincit in multitudine, sed in paucis. Cum a principibus sacerdotum, et a populo Judaeorum Christus quaereretur ad mortem, et de emendis gladiis ageretur, voluit duobus gladiis contentos esse duodecim [72 1Kb] . Arma Alexandri, et Caesaris hodie celebri opinione transcendit unicus ille gladius Petri, quo servi auriculam amputavit [73 1Kb] , sicut quidam sapiens dicit: Bellorum eventus non est in numero vel audacia robustorum, sed in ejus beneplacito, qui pro suae voluntatis arbitrio universa disponit. Nunquid filii Israel possederunt in gladio suo terram [74 1Kb] ? Quomodo persequebatur unus mille, et duo fugabant decem [Col. 1069B] millia [75 1Kb] ? Nonne ideo, quia Dominus vendidit eos, et Dominus conclusit eos? Ille, qui in coelis habitat, et humilia respicit [76 1Kb] , qui vocat ea quae non sunt, tanquam ea quae sunt [76* 1Kb] , qui abjecta elegit, ut fortia confundat [77 1Kb] , terram illam, quandoque per pedissequos provinciarum, quandoque per manum femineam a gravissimis exactorum persecutionibus liberavit. Unde verisimile nunc videtur quod, reprobatis magnatibus terrae, quibus Dominus titulos hujus peregrinationis obtulerat, viros famae humilioris elegit, quibus, in contumeliam potentum, hujus vitae triumphales eventus, totiusque negotii gloriam reservavit. Romanorum imperator, et rex Francorum, qui votum hujus viae quandoque professi [Col. 1069C] sunt, si in electa paucitate, et humilitate devota, non in multitudine gravi et indisciplinata processissent, evacuassent exactoris jugum, et pacem in terra perpetuam confirmassent. Quod si principes [Col. 1070A] nostri, forte prudentiae altioris usi consilio, viam hanc tandiu differre decreverant, quare, quaeso, non elegerunt viros prudentes, et strenuos, qui praeirent, qui victualia congregarent, qui tentarent pericula, qui pararent transitus, qui vires hostium explorarent? sane unusquisque abundat in sensu suo, sed sciant universi et singuli, quod cujus via accepta est a Domino, et ipse diriget gressus ejus. Nam de tali scriptum est: Gressus hominis a Deo dirigetur, et viam ejus volet [78 1Kb] . Ille autem, qui est via, veritas, et vita [79 1Kb] , nostros signatos reducat, ab errore et invio, in viam veritatis et vitae. Liberet terram, quam elegit in habitationem sibi [79* 1Kb] , quam inhabitando quasi alterum coelum fecit, quam suis miraculis illustravit, suis initiavit sacramentis, sua [Col. 1070B] instituit praedicatione, suo tandem sanguine rubricavit; quam beatae resurrectionis et ascensionis suae magnificentia gloriosam, non solum toti mundo praetulit; sed per eam totum sibi mundum mirabiliter et misericorditer acquisivit. Transeat, Jesu Christe, ira in gratiam, tempestas in auram, judicium in dispensationem, vexatio in refrigerium, percussio in medelam, licet sis Deus ultionum Dominus [80 1Kb] , tamen homo es, fraterque noster, et pater misericordiarum. Verba tua sunt: Ego occidam, et ego vivere faciam; percutiam et sanabo [81 1Kb] . Da secundum divitias illius exuberantissimae charitatis, in qua nos redemisti, ut post terribilia tuae disciplinae flagella, sub tua miseratione respiret populus [Col. 1070C] acquisitionis. Moveat te gemitus compeditorum [81* 1Kb] , aut juxta verbum Moysi: Ulciscere sanguinem servorum tuorum, et propitius esto terrae populi tui [82 1Kb] .




[Col. 1069]
INSTRUCTIO FIDEI CATHOLICAE AB ALEXANDRO III PONTIFICE ROMANO, AD SOLDANUM ICONII MISSA. (G)

[Col. 1069C] ALEXANDER episcopus, servus servorum Dei, soldano Iconii, veritatem agnoscere, et agnitam custodire.

[Col. 1069D] Ex litteris tuis, et nuntiorum tuorum fideli relatione cognovimus, quod in votis habeas ad Christum converti; cumque jam receperis, ut audivimus, Pentateuchum Moysi, prophetiam Isaiae et Jeremiae, Pauli etiam Epistolas, atque Joannis Evangelium et Matthaei, postulas tibi mitti virum aliquem orthodoxum, per quem in lege Christi, quasi vice nostra, plenius instruaris. Nos autem petitioni tuae plurimum in Domino commendabili grato concurrentes [Col. 1070C] assensu, tales excellentiae tuae procurabimus destinare, qui apud te in doctrina sana et salutaribus [Col. 1070D] monitis, vices apostolicae auctoritatis suppleant; quorum etiam mores et merita ab honestate et munditia eruditionis evangelicae non discordent. Quoniam vero nostrae fidei seriem et tenorem litteris tibi supplicas aperiri, nos tuis congratulantes desideriis illam sub quodam compendio, et quasi digito tenus intimamus. Illud igitur pie credas et fideliter teneas, quod unus est Deus, sic tamen ut in assignatione Deitatis sit unitas in substantia et Trinitas in personis. Est enim Deus Pater, Deus [Col. 1071A] Filius, et Deus Spiritus sanctus; sed Pater, et Filius, et Spiritus sanctus unum sunt. Est autem ea discretio in personis, ut nec Pater sit Filius, nec Filius sit Spiritus sanctus, nec Spiritus sanctus sit Pater aut Filius. Res quidem difficilis est intellectu, et aciem rationis humanae transcendit, sed tanto elegantius habet fidei meritum, quanto difficilior est ad credendum. Porro, licet nihil invenire possimus, quod expressam habeat unitatis, quae in Deo est, et summae Trinitatis imaginem, nec verba etiam inveniantur, quibus possimus de summa illa essentia digne loqui; quod possumus tamen facimus, et quasi balbutientes per verba rebus accommodata transitoriis rem tibi ineffabilem aperimus. Paulus apostolus dicit, quia invisibilia Dei per ea quae facta [Col. 1071B] sunt intellecta conspiciuntur, sempiterna quoque virtus ejus et divinitas [83 1Kb] . Vide ergo mentem hominis, corpusque solare considera, et videbis qualitercunque, licet tenuiter, et quasi oculo conniventi quamdam similitudinem Trinitatis. Est in mente hominis intelligentia, memoria et voluntas. Mentem autem vocamus memoriam, mentem dicimus intelligentiam, mentem dicimus voluntatem. Memoria, intelligentia et voluntas sunt una mens; sed nec memoria est intelligentia, vel voluntas. In eodem corpore solis radium video, sentio calorem et agnosco splendorem. Haec tria unius essentiae sunt, nullum tamen eorum est alterum.

Sic et in illa ineffabili et incircumscriptibili [Col. 1071C] gloria Deitatis est Filius a Patre, et Spiritus sanctus ab utroque. Cumque Pater, et Filius, et Spiritus sanctus ejusdem substantiae, ejusdem potentiae et gloriae sint, non sunt tamen tres dii, sed in tribus personis sunt una substantia, et unius potentiae, et in una substantia tres personae. Haec fidei nostrae professio, non tantum a Christo et ejus sequacibus traxit exordium, sed a Moyse et patriarchis atque prophetis suum habuit fundamentum.

In libro Moysi divinae essentiae unitas declaratur, ubi dicitur: Audi, Israel. Dominus Deus tuus Deus unus est [84 1Kb] . Et iterum: Ego sum Dominus Deus tuus qui eduxi te de terra Aegypti; non erunt tibi dii alieni praeter me [85 1Kb] . Pluralitatem vero personarum ibi [Col. 1071D] patenter insinuat, ubi dicit: Faciamus hominem ad imaginem et similitudinem nostram [86 1Kb] . Cum enim Verbum sit Filius Dei, sicut Joannes, cujus Evangelium recipis, protestatur dicens: In principio erat Verbum, et Verbum erat apud Deum, et Deus erat Verbum: Hoc erat in principio apud Deum: Omnia per ipsum facta sunt, et sine ipso factum est nihil [87 1Kb] , vides quod ad Filium et Spiritum sanctum Patris sermo dirigitur, cum haec duo pluraliter dicat, faciamus et nostram. Per Verbum enim et Spiritum [Col. 1072A] sanctum Dominus Deus operatus est universa. Sicut David propheta commemorat: Verbo Domini coeli firmati sunt, et spiritu oris ejus omnis virtus eorum [88 1Kb] . Idem etiam propheta mysterium Trinitatis eleganter insinuat, ubi ter hoc nomen, Deus, in eodem versiculo repetit et inculcat dicens: Benedicat nos Deus, Deus noster, benedicat nos Deus, et metuant eum omnes fines terrae [89 1Kb] . Praenominatus Joannes in Epistola sua canonica dicit: Tres sunt, qui testimonium dant in coelo: Pater, Verbum, et Spiritus sanctus, et hi tres unum sunt [90 1Kb] . Isaias etiam propheta, quem recipis, se audisse testatur seraphim clamantia; Sanctus, sanctus, sanctus Dominus Deus Sabaoth [91 1Kb] . Quare tertio replicat, sanctus, nisi ut in Domino Deo exercituum Trinitatem insinuet personarum? [Col. 1072B] Est itaque in summa ac beatissima Trinitate Pater, qui Filium genuit, Filius qui genitus est a Patre, Spiritus sanctus, qui progreditur ab utroque. Nec in illa genitura vel processione damnum refectionis, vel imminutionis passa est in Patre vel Filio divina substantia. Sicut enim lumen a lumine sumitur, sine imminutione luminis, a quo sumitur, sic aequalis a Patre genitus est Filius, et utrique coaequalis procedit ab utroque Spiritus sanctus. Modum tamen geniturae, aut processionis hujus humana ratio non attingit. Unde cum Isaiae de filii generatione constaret, modum tamen generationis inenarrabilem esse sciens: Generationem, inquit, ejus quis enarrabit [92 1Kb] ? David propheta in [Col. 1072C] persona Filii de hac generatione sic loquitur: Dominus dixit ad me: Filius meus es tu, ego hodie genui te [93 1Kb] . Filius etiam David Salomon, quem Deus scientia et intellectu mirabiliter illustravit, in persona Christi, qui est, sicut Paulus dicit, Dei virtus et Dei sapientia [94 1Kb] , in libro Sapientiae, si tamen eum recipis, ita dicit: Dominus possedit me in initio viarum suarum ab aeterno, ordinata sum antequam terra fieret, antequam quidquam faceret; necdum erant abyssi, et ego concepta eram. Quando praeparabat coelos aderam, quando appendebat fundamenta terrae, cum eo eram cuncta disponens [95 1Kb] . Apostolus etiam Paulus Spiritui sancto, imo toti Trinitati testimonium perhibet dicens: Misit Deus spiritum sui Filii in corda nostra [96 1Kb] . Et alibi: Si [Col. 1072D] spiritus ejus, qui Jesum suscitavit, habitat in vobis, vivificabit et mortalia corpora vestra, propter inhabitantem spiritum ejus in vobis [97 1Kb] . Si Christi testimonium de unitate essentiae et personarum Trinitate desideras, ipse in Evangelio dicit: Ego et Pater unum sumus [98 1Kb] . Christus etiam discipulis suis dicit: Ite, baptizate omnes gentes in nomine Patris, et Filii, et Spiritus sancti [99 1Kb] . Cum igitur homo perdidisset propter inobedientiam paradisum, et infernales miserias perpetuo meruisset, missus est a Patre [Col. 1073A] Filius; dignumque fuit ut mitteretur Filius, et non Pater. Cum enim a nullo esset Pater, et Filius ab aliquo, erat convenientius ut haberet in tempore matrem, qui ab aeterno habuerat Patrem. Cum enim scriptum esset in Psalmo David: Non est qui redimat, neque qui salvum faciat [100 1Kb] ; Non est qui faciat bonum, non est usque ad unum [1 1Kb] ; non est qui det placationem pro anima sua, nedum pro aliena [2 1Kb] : missus est a Deo Patre Filius, ut homo pro homine moreretur, et pro homine captivo tributum mortis tanquam homo exsolveret, eumque tanquam Deus coelesti potestate redimeret. Ejus adventum desideraverant patriarchae, praedixerant prophetae, atque illius dilationem impatientius sustinentes querela continua dicebant: Quando veniet? [Col. 1073B] quando videbimus? Da, Domine, mercedem sustinentibus te, ut prophetae tui fideles inveniantur [3 1Kb] . Utinam, dicit Isaias, Domine, disrumperes coelos, et venires [4 1Kb] . Et David: Domine, inclina coelos tuos, et descende [5 1Kb] . Sed et, teste Isaia, angeli pacis prae dilatione nostrae salutis amare flebant [6 1Kb] . Idem vero Isaias de Christi nativitate manifestius loquens: Ecce, inquit, virgo concipiet, et pariet filium, et vocabitur nomen ejus Emmanuel [7 1Kb] . Cum autem Maria de Jesse originem traxerit, idem propheta nativitatem Mariae, et per Mariam Christi, atque plenitudinem gratiae spiritualis in Christo manifeste declarat dicens: Egredietur virga de radice Jesse, et flos de radice ejus ascendet, et requiescet super eum Spiritus [Col. 1073C] Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini [8 1Kb] . Natus est itaque Filius Dei de Virgine incorrupta, sicut plasmatus est primus Adam de terra virgine et inviolata, Spiritu sancto in ea operante, nostraeque salutis negotium ineffabiliter procurante. Abyssus enim inscrustabilis est incarnationis Dominicae sacramentum. Plurima tamen antiquis patribus acciderunt, in quibus hujus nativitatis figura praecessit. Quod enim vellus Gedeonis rore coeli complutum est, cum area circumquaque arida remaneret [9 1Kb] , ros Spiritus sancti designatur in Virgine, quae ad hoc propter humilitatem suam specialiter et singulariter est a Domino praeelecta. Cui Psalmista [Col. 1073D] concordat dicens: Descendet sicut pluvia in vellus [10 1Kb] . Quod Moysi ignis in rubo apparuit [11 1Kb] , et non est rubus corruptus igne, virginitatis integritas in Maria monstratur. Quod virgis aliarum tribuum remanentibus siccis, virga Aaron, de cujus stirpe Virgo beatissima traxit originem, fronduit et floruit [12 1Kb] , florem de virga Jesse, quem vaticinaverat Isaias, partum scilicet incorruptae Virginis indicavit. Cum inimici Dei essemus, per adventum Christi reconciliati sumus [13 1Kb] , sicut propheta praedixerat: [Col. 1074A] Et pax, inquit, erit in terra cum venerit [14 1Kb] . Ideoque angeli in ipsius nativitate gloriosae pacis canticum cecinerunt: Gloria in excelsis Deo, et in terra pax hominibus bonae voluntatis [15 1Kb] . Nova etiam stella magis apparuit: atque historiarum testimonio Romae fons olei de terra fluxit in Tiberim. Templum etiam olim Romae conditum, quod idola non ruiturum praedixerant, donec virgo pareret, eadem nocte funditus corruit [16 1Kb] . Probatica quoque piscina quae Hierosolymis erat, ad adventum angeli moveri, et sanitates conferre tunc coepit [17 1Kb] . Vehementissime nobis nocuit vetus Adam, sed plus profuit novus. Amplius nobis contulit hujus humilitas, quam superbia istius abstulerat.

Nam, Paulo apostolo teste, non sicut delictum, [Col. 1074B] ita et donum [18 1Kb] ; damni enim aestimationem beneficii magnitudo transcendit. Quem prius habuimus terribilem Dominum et judicem, nunc habemus humilem fratrem et proximum. Christus itaque cursum nostrae mortalitatis transigens in fame et siti, in lassitudine et dolore, et in universis miseriis hujus vitae, demum traditus a discipulo, et tanquam vile mancipium venditus, flagellatus, consputus, spinis coronatus, illusus, clavis affixus stipiti, et morte turpissima condemnatus, quae non rapuit, solvit, et sponte morti se offerens omnia in humilitate sustinuit, sicut Isaias aliquando praedixit: In humilitate, inquit, judicium ejus sublatum est. Sicut agnus ad occisionem ductus est, et sicut ovis coram tondente se, [Col. 1074C] sic non aperuit os suum [19 1Kb] . Qui ergo puerulus a justo Simeone semel oblatus fuerat in templo [20 1Kb] , in vespera legis et fine caeremoniarum pro redemptione nostra in cruce manus suas levavit ad Patrem, juxta illud Davidicum: Elevatio manuum mearum sacrificium vespertinum [21 1Kb] . Sic reatus, quem Adam per superbiam ligni delectatione contraxerat, mortis amaritudine per humilitatem Christi sublatus est, fusoque sanguine sine culpa, omnium culparum chirographa sunt deleta. Alium siquidem redemptionis modum poterat Dominus procurasse, sed nullus suae benignitati nostraeque saluti congruentior occurrebat. Cum enim homo juxta suae praevaricationis exigentiam captus a diabolo teneretur, postulabat justitia ut non eriperetur per violentiam, sed qui per [Col. 1074D] superbiam lapsus est, sua, si posset, sed quia sua non poterat, aliena saltem humilitate resurgeret. Ita Christus innocens, quem agnus paschalis in lege significaverat, se pro nobis hostiam obtulit salutarem. Cumque lex Moysi capram vel ovem constituisset pretium ad redemptionem hominis a peccato [22 1Kb] , Christus, per quem gratia et veritas facta est [23 1Kb] , attendens umbratiles legis caeremonias non sufficere ad salutem, hominisque aestimationem pluris faciens quam sanguinem ovis, hirci, aut vituli, [Col. 1075A] sanguinem et mortem suam pro nostra salute obtulit, et sic semel introivit in sancta summus et verus pontifex aeterna redemptione inventa [24 1Kb] . Aperuit itaque librum, et solvit signacula ejus Leo fortis de tribu Juda [25 1Kb] , et quod hostiae legales non potuerunt, gladium amovit versatilem, et paradisi, qui in omnibus antiquis clausus fuerat, reseravit ingressum [26 1Kb] . Sic enim olim in morte summi pontificis solebat his qui ad civitates refugii confugerant, securus ad propria reditus indulgeri [27 1Kb] . Olim consueverat homo causari, et dicere: Cur exigit a me Dominus amplius, quam a caeteris creaturis? quid pro me fecit? quid pro me laboravit? Dixit, et factus sum; sicut jumenta, et arbores, et caetera universa, sic suae potentiae nutu, soloque jussionis arbitrio me creavit. Sed jam [Col. 1075B] obstructum est os loquentium iniqua [28 1Kb] . Nam homini dissimulare non licet quanta pro eo Dominus fecerit, qui, ut servum redimeret, proprio Filio non pepercit [28* 1Kb] . Porro in redemptione hominis laborem et dolorem invenit, quia famem, sitim, fatigationem, insidias, opprobria, flagella, coronam spineam, clavos et lanceam, ignominiam crucis et mortis angustiam pro nostra impietate et pro sua pietate, pro nostra necessitate et pro sua humilitate sustinuit. Nonne ergo Deo subjecta erit anima mea [29 1Kb] ? nonne omnia ossa mea dicent: Domine, quis similis tibi [30 1Kb] , ut non cesset de caetero ab ore et corde meo gratiarum actio et vox laudis? Quomodo potuit sapientia Dei mecum misericordius agere, aut me ad ipsum diligendum [Col. 1075C] dulcius et efficacius invitare? Praeterea justorum animae, quae quantum ad praerogativam originis, non multum a coelestium spirituum dignitate degenerant, omnes ad inferos descendebant: decebatque, ut Deus quandoque memor suae imaginis esset, atque, juxta suorum praeconia prophetarum de animabus electis, jacturam casus angelici repararet. Sic in hac nostrae salutis dispensatione dilectio Christi nobis medullitus intimata est qui, cum in lege Moysi nobis dilectionem Dei et proximi dederit in mandatis, eamdem in schola evangelicae disciplinae frequentius et fortius verbis, et tandem exhibitione operis inculcavit. Majorem enim charitatem nemo habet, quam ut animam suam ponat quis pro amicis suis [31 1Kb] . Dedit itaque materiam diligendi se, qui in [Col. 1075D] suis dilectionibus nos praevenit; nec aliud a nobis exigit, nisi ut ipsum diligamus ex corde. Sane inhumanus est et crudelis, qui misericordiam ejus non recolit, qui Dominum tam clementem ex affectu non diligit, qui se pro eo, si opus est, mortis periculo desiderabiliter non exponit. Christus autem mortuus et sepultus tertia die resurgens a mortuis, sicut discipulis vivendo praedixerat, eisdem postea frequenter apparuit, et cum ipsis loquens et comedens, ostensis vulneribus manuum, pedum ac lateris, a cordibus quorumdam, qui adhuc haesitabant in fide, ostensione vulnerum, vulnus dubitationis [Col. 1076A] amovit. Quadraginta itaque diebus cum eis visibiliter conversatus [32 1Kb] , eisdem comitantibus, venit in montem Oliveti; et videntibus illis, elevatus est, et ascendit ad Patrem; ubi eum esse in Patris dextera credimus, atque in communi resurrectione ipsum vivorum et mortuorum judicem exspectamus. Ut igitur Dominus noster Jesus Christus voluit et debuit ad horam mori, quia homo, potuit et debuit post mortem resurgere; ut qui hominem superaverat diabolus, ab homine superaretur et superatus confunderetur. Erubescant infideles et praevaricatores, qui inordinate in haec prorumpunt deliramenta: Si Christus Deus fuit, quomodo potuit mori! si homo, quomodo resurgere? Fuit nempe Deus et homo: quia homo, debuit mori; quia Deus, potuit resurgere. [Col. 1076B] Utile quoque nobis fuit, quod sub iniquo judice sponte mori dignabatur, valuit et voluit resurgendo mortem superare. Et sicut diabolus per suos ministros in Dominum suum manus ausu temerario injecit violentas, ita juste ac judicialiter dominium et tyrannidem, quam in hominem exercuerat, amisit in aeternum; et hoc modo competenti, qui hominem vicerat, ab homine vincebatur, et qui in ligno superaverat, in ligno scilicet crucis, potenter et prudenter superatus fuit a Deo et homine Christo Jesu; ut quasi frater ab homine amaretur et quasi Deus timeretur. Caeterum, necessarium fuit ut ille idem, qui nos creavit, nos recrearet; et qui nos fecit, redimendo reficeret, [Col. 1076C] ac perditos repararet, ne unum Deum tanquam Creatorem obligaremur adorare, et alium redemptorem venerari teneremur, et ita duobus dominis famulari. Et quod Filius, non Pater, non Spiritus sanctus, incarnaretur, necesse fuit et conveniens, quia Filio assimilari praesumpsit homo, scilicet Adam, aspirans et volens scire bonum et malum, ut Deus [33 1Kb] . Videbatur igitur Filius esse in causa sicut sanctitas Abel invidiae Cain, et sic mortis ipsius [34 1Kb] . Dixit igitur filius noster, quasi Jonas, cum ait: Ego sum qui peccavi, projicite me in mare [35 1Kb] ; non sufficit exile sacrificium et holocaustum, ad tanti sceleris, quod patraverat homo, expiationem. Ecce venio, ego ipse venio, quia in capite libri scriptum est de me, ut facerem voluntatem tuam [36 1Kb] ; ecce adsum [Col. 1076D] immolandus.

Iterum, si tantum negotium, scilicet hominis redemptio, angelo committeretur, non esset tutum; quia in Lucifero superbia angelum reddidit infamem et suspectum. Si homini, non foret similiter securum, cum primum hominem, scilicet Adam, inobedientia culpabilem merito condemnavit. Angelus insufficiens, homo deficiens: unus imbellis, alter imbecillis. Convenienter igitur procuratum est, ut homo hominem, adjutus numinis adminiculo, a diaboli faucibus liberaret, ne tam arduum, tam nobile commercium vacillaret, imo potius irrefragabilius finem [Col. 1077A] prosperum sortiretur: et ordo angelicus, qui per lapsum Luciferi et suorum complicum fuerat mutilatus, feliciter restauraretur Magna igitur, et omni laude dignissima fuit mater et Virgo Maria beatissima, quae tantum Dei et hominis mundo edidit mediatorem, et nostrum parere meruit Salvatorem; quae inter omnes, quas mundus habuit, mulieres, nec primam, nec similem meruit, nec sequentem habere. Concepit nempe sine pudore, peperit sine dolore, et hinc migravit sine corruptione, juxta verbum angeli, imo Dei per angelum, ut plena, non semiplena gratiae esse probaretur [37 1Kb] ; et Deus Filius ejus, antiquum quod pridem docuit mandatum, fideliter adimpleret, videlicet patrem et matrem honore praevenire; et ne caro Christi virginea, quae [Col. 1077B] de carne matris virginis assumpta fuerat, a tota discreparet. A praedictis igitur Christianae fidei capitibus [Col. 1078A] venerabile surgit in celsa culmina fundamentum. Haec est catholicae religionis scala, per quam homini datur ascendere ad aeternae patriam claritatis. Si ergo habes in desiderio de tenebris prodire in lucem, et amplecti saluberrimam Christi legem, Christianae conversationis primitias baptismali lavacro necesse est consecrari, quatenus deposita in aquis regenerationis peccati vetustate, in novam animae innocentiam, et vitae infantiam renascaris, ut illius gloriae coelestis particeps efficiaris, quam auris non audivit, nec oculus vidit, nec in cor hominis ascendit [38 1Kb] ; tam copiosa, ut non possit annullari; magna, ut non possit comprehendi; multa, ut non possit numerari; pretiosa, ut non possit aestimari; diuturna, ut non possit terminari, quam repromisit [Col. 1078B] Deus diligentibus se [38* 1Kb] , et sua sequentibus vestigia pedetentim. Vale, et vive, et vivat in te Christus.




[Col. 1077]
LIBER DE CONFESSIONE SACRAMENTALI.

[Col. 1077B] Rogasti me, ut tibi aliquid de virtute confessionis recisiore stylo in schedulis, sicut soleo, exararem. Sic aquam postulat fons a rivo, magister a discipulo scientiam, contemplativus ab activo, ab archidiacono praesul, spiritualis a carnali, sanctus a peccatore, sapiens ab ignaro. Desiderium quidem hujus operis in me parturit affectuosa devotio. Sed, [Col. 1077C] sicut propheta commemorat, vires non habet parturiens [39 1Kb] . Facio quidem quod possum, et si citra limites facultatis suspendatur affectus, votis tamen exuberans, et accumulata charitate voluntas meum suppleat imperfectum. Utar itaque vice cotis, quae obtusa est, et tamen ferrum acuit. Et, ut verbo Sapientis minus sapiens utar, quod sine fictione didici [40 1Kb] , vestrae sine invidia communico sanctitati. Incipio ergo, nihil de spiritu meo prophetans, sed ea quae praesens tractatus exposcit, sanctorum Patrum auctoritate confirmans. Micas enim collegi, quae ceciderunt de mensa dominorum meorum [41 1Kb] ; et cum Ruth Moabitide, in agro Booz spicas coadunavi [42 1Kb] , quae manus evaserunt messorum; si forte in earum excussione inveniatur mensura ephi [43 1Kb] ; de [Col. 1077D] qua in valle plorationis peregrinantes a Domino confitentes sibi panem conficiant lacrymarum.

Locutus est Dominus ad Moysen, dicens: Vir in cujus cute varius apparuerit color veniet ad sacerdotem, et se ostendet illi [44 1Kb] . Per quod intelligi datur, quod peccati confessio designati per lepram facienda est sacerdoti. Verbum enim Augustini [45 1Kb] est: Nemo dicat sibi: Occulte confiteor et ago poenitentiam [Col. 1078B] apud Deum. Si enim sufficiens est ista confessio, ergo sine causa datae sunt claves Petro. Frustra etiam dictum est: Quodcunque solveris super terram, erit solutum et in coelis [46 1Kb] . Omnia sane in confessione lavantur [47 1Kb] ; et sicut corde creditur ad justitiam, ita oris confessio fit ad salutem [48 1Kb] . Magna est confessionis virtus: quia, sicut beatus Ambrosius in [Col. 1078C] libro De paradiso scribit: Confessio lavat animam, confessio aperit paradisum: haec est secunda post naufragium tabula, baptismusque poenitentiae. Devota confessio est tanquam potio valida, scrutans corda et renes, pertingens usque ad divisionem animae ac spiritus, et exhauriens de medullis animae noxiales affectus. Sicut autem per ingratitudinem peccata redeunt, sic per confessionem opera mortua reviviscunt. Unde Augustinus in libro De poenitentia [49 1Kb] : Pium est credere ut recepta Dei gratia, quae in eo destruit mala priora, etiam remuneret bona, ut cum destruxerit quod suum non invenit, amet et diligat bonum, quod etiam in peccante plantavit. Apostolus ad Hebraeos: Jacientes fundamentum poenitentiae ab operibus mortuis [50 1Kb] . Opera mortua sunt, quae fecimus, [Col. 1078D] dum in peccato eramus [51 1Kb] . Haec, teste Gregorio, sicut per peccatum irrita fiunt, sic per poenitentiam redivivunt. Caetera ergo nostrae salutis remedia confessio antecedat, ut praeoccupemus faciem Domini in confessione [51* 1Kb] sicut scriptum est: Praecinite Domino in confessione [52 1Kb] . In hujus rei auspicium Judas, qui interpretatur confitens, sive confessio, in transitu maris Rubri, quodam dignitatis privilegio, populum [Col. 1079A] Israel antecessit [53 1Kb] . Haec est secunda circumcisio, quae facta est in Galgala [54 1Kb] , quae interpretatur sanctificatio. Confessio enim sanctificatio nostra est; sicque Psalmista commemorat: In exitu Israel, etc. facta est Judaea sanctificatio ejus [55 1Kb] . Tanta est efficacia confitendi, quod si peccator reatum suum confitendo aperit, Deus illud operit, se accusantem excusat, et peccatum suum agnoscenti ignoscit, testimonio Salomonis: Qui abscondit scelera sua, non dirigetur; qui autem confessus fuerit misericordiam consequetur [56 1Kb] . Ex occultatione quidem et oppressione peccati, nascitur quaedam lapidea cordis obstinatio, fitque talibus in orationibus suis coelum aeneum et terra ferrea, ut sint quasi montes Gelboe, super quos nec ros nec pluvia cadit [57 1Kb] , quorum malitia [Col. 1079B] rorem misericordiae, fontem pietatis, et gratiae fluenta siccavit. Iratus itaque Dominus dimittit eos post desideria sua, ut eant in adinventionibus suis [58 1Kb] , sibique iram thesaurizent in die tremendi judicii [59 1Kb] . Est iterum conscientia miseri quasi fovea ericii et leaenae, ibique sibi occurrunt daemonia, ululae et pilosi, dum apostata spiritus secum ad habitandum in ea septem spiritus nequiores se assumit [60 1Kb] . Infelix homo, quare te abscondis a facie Domini in similitudinem praevaricationis Adae? Quare dissimulas mortiferum vulnus? ulcus pravae conscientiae, quod nunc pallias, quandoque in multa tui confusione publice revelabitur, cum in conspectu omnium sanctorum ante tribunal tremendi Judicis [Col. 1079C] stabis nudus; nihil enim occultum, quod ibi non reveletur. Tunc hi qui sua scelera suppresserunt, dicent montibus, Cadite super nos, et collibus, Operite nos [61 1Kb] . Manifesta enim erunt occulta cordium, et prae confusione et horrendo divinae majestatis aspectu vellent, si liceret, fugere, demergi etiam in voraginis tenebrosae abyssum. Filius ergo plorationis aeternae, qui nunc Deum despicit consulentem, monentem et misericorditer arguentem, audiet indignantem, ulciscentem, judicantem terribiliter, et irremediabiliter condemnantem. Saluberrimum est confiteri Domino, quoniam bonus, quoniam in saeculum misericordia ejus [62 1Kb] . Propterea beatus Job dicit: Non parcam ori meo, dimittam adversum me eloquium meum. Loquar in amaritudine animae meae: [Col. 1079D] dicam Deo: Noli me condemnare [63 1Kb] . Sciebat quod sicut Deus judex et ultor est culpas suas abscondentium, sic advocatus est confitentium. Nec melius causam nostram justificare possumus, quam si accusando et puniendo nos partes judicis exsequamur. Si nos, inquit Apostolus, dijudicaremus, non utique judicaremur [64 1Kb] . Summum ergo salutis consilium est humiliari sub potenti manu Dei, et se miserabilem exhibere in oculis misericordiae ejus, nostram per omnia voluntatem illius subjicere voluntati. [Col. 1080A] Nam et vita in voluntate ejus [65 1Kb] . Salubre est ergo confiteri, quia, teste Hieronymo [66 1Kb] : Nemo sine confessione salvatur. Et notetur quod confessio sine poenitentia alia est falsa, ut in Esau et Saul; alia desperata, ut in Cain et Juda. Salutifera in Petro et Magdalena. Quatuor nimirum solent confessionis gratiam impedire, pudor, timor, spes, desperatio. Qui autem sub istis quatuor lapidibus jacet, quatriduanus est in sepulcro. Nam a mortuo tanquam ab eo qui non est, perit confessio [67 1Kb] . Veniat ergo Jesus misericors et clamet: Lazare, veni foras [68 1Kb] . Foras venit, qui per confessionem interiora cordis aperit. Si vero pudor prohibeat confiteri, recolat quomodo libri conscientiarum aperientur coram omnibus in die judicii cum revelaverit Dominus [Col. 1080B] abscondita tenebrarum [69 1Kb] . Et sicut nunc nemo se abscondit a calore ejus [70 1Kb] , ita tunc non erit, qui se abscondat a splendore illius. Non ergo pudeat dicere quod non puduit facere; sed utili erubescentia confundatur, ut in splendoribus sanctorum de humilitatis suae merito glorietur. Contra timorem poenitentiae, quae videtur importabilis, objicitur gehennae memoria, timor ignis inexstinguibilis, vermis non moriens, fetor mortificans, et dolor, cujus non est intermissio, sive finis. Non videatur ei gravior brevis curatio quam poena supplicii gehennalis. Horrendum est incidere in manus Dei viventis [71 1Kb] . Ideoque poena temporalis transigat cum aeterna, et sustineat patienter flagella tortoris. Si autem sperat de longitudine [Col. 1080C] vitae, et de Dei miseratione praesumit, attendat quam brevis et incerta sit vita ejus, quicunque in Spiritum sanctum peccat, et quantum in eo est, summi Judicis justitiam omnia judicantis evacuat. Existimasti inique quod ero tui similis; arguam te, et statuam contra faciem tuam [72 1Kb] . Qui tales fiunt, non praesumant de Dei miseratione, quasi velit Deus eorum ignorare versutias, et sub quadam pia dissimulatione transire. Nam propter hoc irritavit impius Deum: dixit enim in corde suo: Non requiret [73 1Kb] . Sed certe requiret Dominus, et retribuet abundanter [74 1Kb] his, quorum non est memor amplius, et ipsi de manu sua repulsi sunt [75 1Kb] . Mentita est namque iniquitas sibi [76 1Kb] , sed damnabit Veritas aeternaliter quod mendacium temporaliter occultavit. Sicut scriptum [Col. 1080D] est: Inimici Domini mentiti sunt ei, et erit tempus eorum in saecula [77 1Kb] . Desperatio autem miserum hominem in omne desiderium perniciose praecipitat, ut contemnat tremenda judicia Dei; peccator enim, cum venerit in profundum malorum, contemnit [78 1Kb] . Huic opponimus, Domine Deus, memoriam abundantiae suavitatis tuae [79 1Kb] , quam exhibuisti David homicidae, adulterae, proditori, Mariae peccatrici, Petro neganti, Chananaeae clamanti, latroni seditioso pendenti, ipsis etiam crucifixoribus tuis. Sperent ergo [Col. 1081A] in te qui noverunt nomen tuum, quoniam non derelinquis quaerentes te, Domine [80 1Kb] . Nullus, quaeso, absorbeatur abundantiore tristitia, quandiu Christus ad indulgentiam se exponit, et de cruce ad amicabiles nos amplexus invitat.

Est confessio perfectorum qui jam tentationum pericula evaserunt, apud quos non est nisi gratiarum actio et vox laudis. Alia est poenitentium confessio, quae et Deum iratum placat, et placatum ad beneficia gratiae uberioris invitat. Unde in Cantico Isaiae: Confitebor tibi, Domine, quoniam iratus es mihi, conversus est furor tuus, et consolatus es me [81 1Kb] . Propter triplicem statum, justorum, poenitentium, reproborum, scripta erant in libro, qui Ezechieli [82 1Kb] datus est, carmen, lamentationes, et vae. Carmen [Col. 1081B] laudantium, lamentationes confitentium, vae illorum qui poenitentiam respuunt, quos exspectat damnationis aeternae supplicium. O stulti et tardi ad obtinendum misericordiam Dei! Non praecipitur vobis maria transfretare. Regnum Dei intra vos est [83 1Kb] , quibus prope est verbum in ore, verbum in corde [84 1Kb] , id est contritio cordis et oris confessio; quibus offertur terra viventium, et pro nihilo habuerunt terram desiderabilem. Ad confitendum te Dominus exspectat, et jam praeparationem cordis tui audivit auris sua. Dixi, inquit Propheta, confitebor, et tu remisisti impietatem peccati mei [85 1Kb] . Nec tuam solummodo confessionem, sed confitendi desiderium Deus miserando praecurrit: prodigum filium redeuntem videt pater a [Col. 1081C] longe [86 1Kb] ; atque festinantior est indulgere misero, quam miser indulgentiam postulare. Hieronymus ad Rusticum [87 1Kb] : David a Nathan propheta correptus respondit: Peccavi; statimque audire meruit: Et Dominus peccatum abstulit a te [88 1Kb] . Et idem: Unde scelus commiserunt in morte Nabuthae, Achab et Jezabel [89 1Kb] . Conversione Achab poena ejus differtur in posteros, et Jezabel impoenitens praesenti judicio condemnatur [90 1Kb] . Confessionem ergo ne differas; nam nescis quid ventura pariat dies [91 1Kb] . Nescis, si hac ipsa die mors repentina te rapiat, et non sit qui eripiat. Frequens est illud judicium coelestis irae, ut qui non vult poenitere quando potest, non possit, quando voluerit poenitere. De his qui poenitentiam differunt, donec suis desideriis satientur, scriptum est: Vae [Col. 1081D] praegnantibus et nutrientibus in illa die [92 1Kb] . Dic ergo iniquitates tuas, ut justificeris. Sicut enim testatur beatus Ambrosius [93 1Kb] : Confessio justificat, omnesque sordes, quas negligenter vita congessit, evacuat. Ei quoque non timeas confiteri, quem Deus tibi vice sua consiliarium delegavit, testimonio Job [94 1Kb] : Qui timet pruinam, veniet super eum nix. Erubesce temporaliter, ne aeternaliter erubescas. Si modo confunderis, confusio haec gloriam adducet. Pro confusione [Col. 1082A] enim hac et rubore, in terra tua duplicia possidebis. Cur timebis in die mala? Nonne melius est audire vocem consilii, quam illius sententiae judicialis exspectare tonitruum: Ite, maledicti, in ignem aeternum [95 1Kb] ? Sic autem confessio fiat, ut excurrat per singulas iniquitates, et singulis vulneribus de sacrificio cordis humiliati quasi unguentum ex adipe devotionis infundat. In sacrificio quidem singula intestina hostiae abluuntur [96 1Kb] . Augustinus de poenitentia [97 1Kb] : De universis et singulis poenitentiam age. Deus septem daemonia simul ejecit, simul sanavit surdum et mutum; legionem etiam simul ejecit ab alio, docens quod, etiamsi peccata sint mille, de omnibus tamen oportet poenitere. Lavabo, inquit Propheta, per singulas noctes lectum meum lacrymis [Col. 1082B] meis [98 1Kb] , id est per singulas iniquitates conscientiam meam. Lacrymae laverunt apostasiam Petri. Et si velis per Novi et Veteris Testamenti [99 1Kb] exempla discurrere, fructum et efficaciam earum non poterit humana ratio aestimare. Deducant igitur confitentes quasi torrentem lacrymas, tum angustiae, tum doloris.

Nam, si totus eorum sanguis et cerebrum, universaeque ossium medullae liquefactae in aquas poenitentiales currant et effluant, in diluvio tamen aquarum multarum ad Deum non approximabunt, nisi oculi tui, o bone Jesu, eorum videant et suppleant imperfectum. Illud autem spem poenitentis exhilaret, quod lacrymae peccatricis oculos, Christe, [Col. 1082C] tuos ad lacrymas compulerunt. Confitenti igitur sint lacrymae panes die ac nocte [100 1Kb] ; comedat panem doloris, et bibat aquam amaritudinis, si forte respiciat Deus, et in verbo magni prophetae, aquae Mara ligni appositione dulcescant. Omnes autem circumstantias peccatorum, is qui confitetur, aperiat: causam, locum, tempus, modum, et quidquid mensuram reatus exaggerat. Sic enim beatus Augustinus in libro De poenitentia scribit [1 1Kb] , dicens: Poenitens suorum criminum exprimat qualitatem, in loco, in tempore, in perseverantia, in varietate personae, ut attendatur excellentia officii sui, turpitudo operis, si in sacro loco, si in die festivitati vel orationi consecrata, aut jejunio, quanta tentatione impulsus sit [2 1Kb] . Sunt enim qui ultro se peccato offerunt, [Col. 1082D] nec exspectans tentationem, sed praeveniunt voluptatem, et omnia faciunt pro recuperanda vita animae, quae facerent pro vitanda corporis morte. Et, ut gratia evidentiae ponamus hujus rei exemplum: qui fornicatur, non solum suam, sed illius animam perimit, quam in consensum et participium suae iniquitatis allexit. Porro animae tertiae homicida est, si rogatu ejus aliquis mediator illius turpitudinis intercessit. In tua luxuria vili et brevi aeternum multis [Col. 1083A] procurasti supplicium, et eis in igne concupiscentiae tuae ignem perditionis inexstinguibilem succendisti. Cum Dominus sub specie Babylonis dicat de anima peccatrice: Quantum exaltavit se in deliciis suis, tantum date ei tormenta et luctum [3 1Kb] . Tu qui pro tuo proprio et speciali peccato, tam gravia passurus es; quam graviora pro multorum peccatis exspectas, quorum innocentiam argumentosa libidinis astutia subvertisti. Aliqui eorum forte jam decesserunt, et in inferno positi sunt, ubi mors depascit eos, ubi in fornace gehennalis incendii sulphurea infelices, more ferventium et liquescentium metallorum flamma inexstinguibili cruciantur. Tu vero totius adhuc flamma concupiscentiae carnalis ebulliens, contemnis terribilia Dei judicia, nec tormenta [Col. 1083B] illorum, nec imminentem tibi diem tuae damnationis attendis. Simplicem mulierculam, aut puerum, quod absit! horrenda enim et odibilis Deo abominatio est, blanda et seductoria pollicitatione corrumpens in tui desiderii voluptate animam, pro qua Christus mortuus est, occidisti. Illud ad cumulum tuae perditionis accedit, quod cum factus sis princeps Sodomorum et Gomorrae, immunditiae tuae discipuli post te sedebunt in cathedra pestilentiae, serpetque pestis cancerosa in multos, ut veniat super te omnis sanguis eorum, quos corrupisti sanguine, opere vel exemplo. Sane ideo irremissibilis fuit culpa diaboli, et inventa est iniquitas ejus ad odium, quia in malitia, quam nullo suggerente commisit, [Col. 1083C] fuit subversio et ruina multorum. Quis aestimare sufficit, quam exsecrabiliter damnabilis sit apud Deum et homines Herodiana crudelitas, quae pueros occidit [4 1Kb] ; atque malitia Pharaonis, qui submersit parvulos Hebraeorum [5 1Kb] ? Et illi quidem non animarum, sed corporum homicidae fuerunt. Quanto igitur detestabilius est, eorum non dicam homicidium, sed parricidium, qui tot innocentum animas occiderunt? Procul dubio, quanto excellentior est anima corpore, tanto infeliciores Pharaone sunt proditores, et damnabiliores Herode. Putas quod dissimulando transeat, et non requirat Deus de manu tua, quod in concupiscentiis et in immunditiis tuis nobilissima ejus periit creatura? Nonne hoc est peccatum, quod lex Moysi damnat ad mortem [6 1Kb] , [Col. 1083D] lex imperialis gladio ultore persequitur [7 1Kb] ? Deus etiam, qui solet peccatores misericorditer ad poenitentiam exspectare, quasi suae bonitatis oblitus, in ultionem tanti criminis de coelo pluit ignem sulphureum [8 1Kb] , ut fetorem peccati poenae fetor ostenderet, atque etiam cum supplicio temporali cruciatus aeternae damnationis inciperet. Turpe reputas, de tam turpi materia loqui: sed turpior est infernus. Si foedus est sermo, foedius est putrescere in peccato. Nunquid audebis facere, et ego illud dicere non audebo? [Col. 1084A] Testis in coelis Deus, etiam conscius in excelsis, quod zelo et sitio salutem animae tuae, et tota haec exhortatio mea procedit ex medullis animae et adipe charitatis. Sic ergo confessio fiat, ut etiam in tui accusationem peccati veniant quaecunque videntur illius accessio vel sequela. Vix equidem invenitur peccatum, quod aliud annexum non habeat. Colligatae namque sibi sunt squamae Behemoth [9 1Kb] ; una uni conjungitur, et spiraculum vitae non incedit per eas. Vides quod in homicidiis, perjuriis, proditionibus et detractionibus, comessationibus, ebrietatibus, in verbis turpibus, pravisque consiliis, et in cunctis fere criminibus, nobiscum participio consensus innocentiam alienam trahimus in reatum. Tuam igitur conscientiam solerti revolve scrutinio, explora [Col. 1084B] omnes angulos ejus, nihilque in ea remaneat indiscussum. Fode parietem, et abominationes conscientiae monstruosas revelabit tibi familiare scrutinium. Venialia non negligas. Qui enim minima contemnit, paulatim defluit, et ad majora prolabitur [10 1Kb] . Quid autem adeo veniale est, quod non possit importare timorem, cum de verbis et cogitationibus otiosis oporteat reddere rationem [11 1Kb] ? Vide ergo ne obruaris arena, ne levia te submergant. Nam et guttulae aquae, dum in sentinam navis paulatim et occulte influunt, navem quae procellosos impetus maris antea fortiter sustinuerat, ex improviso submergunt. Cave igitur ne de radice colubri regulus, et de usu venialium lethifera consuetudo nascatur. [Col. 1084C] Teste siquidem Augustino [12 1Kb] , ex quodam contemptu peccatum committunt in Spiritum sanctum, qui negligenter venialibus assuescunt. Propterea beatus Job omnia opera sua verebatur [13 1Kb] . Quis enim confessionis, aut poenitentiae beneficio seipsum justificare praesumat? Ipse Apostolus de se dicit: Nihil mihi conscius sum, sed non in hoc justificatus sum [14 1Kb] . Non justificabitur in conspectu tuo omnis vivens [15 1Kb] . Ergo non propter meritum meum, sed propter nomen tuum propitiaberis peccato meo: multum est enim [16 1Kb] . Si enim non sunt condignae passiones hujus saeculi ad futuram gloriam obtinendam [17 1Kb] , quid erit de imperfectis, aut falsis potius poenitentiis, quando terribilis et horrendus Judex ipsas justitias judicabit? Peccatum itaque tuum coram te sit semper [18 1Kb] . [Col. 1084D] Cumque omnia bene feceris, dicas, quia es inutilis servus [19 1Kb] ; atque juxta sententiam Salomonis, de indulto et propitiato tibi peccato nunquam sis sine metu [20 1Kb] . Beatus homo qui semper est pavidus [21 1Kb] . Frequenter enim memoriae peccata se offerunt, quae scopa poenitentiae videbatur poenitens abstersisse. Putant aliqui sibi sufficere quod aliquandiu a sua turpitudine destiterunt, atque de primitiis arreptae continentiae praesumentes, veteres excessus non recolunt, et quasi spatio temporis evanuerint culpae, [Col. 1085A] vel earum oblitus sit, aut dormiat Deus, putant de omnibus debitis brevi poenitentiae compendio transegisse.

Recole quid Job ad Dominum dicat: Signasti quasi in sacculo peccata mea [22 1Kb] . Et Dominus in Deuteronomio: Nonne haec condita sunt apud me, et signata in thesauris meis [23 1Kb] ? Non sine dolore cordis acerbissimo et anxia cordis afflictione sanantur quae longo usu inolita et intimis animarum medullis infixa sunt; nec horaria et levi contritione redimi possunt quibus mors aeterna debetur.

Quis scit utrum sit dignus amore an odio [24 1Kb] ? Conscientia hominis est quasi later luteus, qui, dum plus abluitur, plus sordescit. Unde Dominus in Jeremia: Si laveris te nitro, et multiplicaveris tibi herbam [Col. 1085B] borith, polluta eris in sanguine tuo [25 1Kb] . Et beatus Job: Si lavero me aquis nivis, tamen sordibus intinges me, et abominabuntur inde vestimenta mea [26 1Kb] . Quod si poenitentiae severitatem aequa lance libraveris cum tuorum excessuum quantitate, ad satisfaciendum tamen Deo, tota tua non sufficit longitudo. Regnum Dei acquiri potest, aestimari autem non potest; per dolores acquiritur, per violentiam rapitur [27 1Kb] , per intrusionem sanctorum haereditas obtinetur. Si ergo quae tibi injuncta sunt, videantur gravia, gravioribus dignum te reputa. Omnis quidem disciplina in principio sui amarissima est, sed postea, testimonio Apostoli, pacatissimum fructum justitiae faciet [28 1Kb] . Simulatoria itaque est, et falsa [Col. 1085C] prorsus confessio, si ex cordis amaritudine non procedit. Nam Thamar, quae amaritudo interpretatur, Judae, id est confitenti, seu confessioni, conjugio copulatur: et juxta edictum legis nemo nisi cum lactucarum agrestium amaritudine paschalis agni carnibus communicare praesumit [29 1Kb] . Recogita igitur annos tuos in amaritudine animae tuae, habeas prae oculis cordis tui passionem Christi, tuorum memoriam peccatorum, et exspectationem districti judicii. Cogita ultimae diei necessitatem, brevitatem vitae, finem dubium, et terribilem arcum Domini, quem adversus peccatores tetendit et in eo paravit vasa mortis [30 1Kb] , dans tibi significationem, ut fugias a facie arcus [31 1Kb] . Propterea de poenitentiae diuturnitate vel austeritate non murmures; nam cum pro [Col. 1085D] sola criminum tuorum redemptione te totum debeas, e diverso, si ad angustias crucis Christi respexeris, totum corpus tuum, totam animam tuam ei debes. Animam enim suam posuit ad mortem pro te; si ab initio mundi usque in hunc diem sobrie, pie justeque vixisses, non posses gratiae illius ad meritum respondere. Quidquid potest humana conditio, si ad passionem Domini comparetur, erit quasi aquae guttula ad magnitudinem maris, scintilla ignis ad solem, et quasi nihil ad universitatem. [Col. 1086A] Apostolus pondus tribulationis praesentis leve reputat, respiciens in remunerationem atque in aeternam et inaestimabilem praemii quantitatem [32 1Kb] : tribulatio enim praesens quasi guttatim influit; retributio vero quasi torrens voluptatis affluit, nunquamque pereffluit. Si ergo gravis tibi videatur poenitentia, cogita quod incomparabiliter gravior est gehenna: Exercearis in lacrymis, vigiliis, jejuniis, disciplinis; nec tibi videatur absurdum, si propter abstinentiam aliquando caput doleat, quod saepius ab ebrietate doluit; si rugiat venter, quem frequens ingluvies suffocavit. Peccati ergo sanies non solum abstergenda, sed abradenda est asperitate doloris. Tunc equidem cum beato Job testa saniem radis [33 1Kb] , si districtiore poenitentia sordidas delectationes abstergis. [Col. 1086B] Quod enim non purgaveris in praesenti, in igne purgatorii purgaturus est Deus, sicut ipse per Joel dicit: Purgabo, inquit, sanguinem, quem non purgaverunt [34 1Kb] . Isaias quoque: Et purgabit filios Levi in spiritu judicii et spiritu ardoris [35 1Kb] . Christus autem purgationem peccatorum faciens [36 1Kb] , non in judicio, sed in desiderio; non in ardore, sed in amore, tria nobis purgatoria misericorditer assignavit: cordis contritionem, oris confessionem, carnis afflictionem: haec sunt cymbala bene sonantia, haec sunt tres civitates refugii.

Ad contritionem pertinet timor Dei, et desiderium regni, poenitentiae humilitas, longanimitas patientientiae, et abjectio sui. Cor contritum et humiliatum Deus non despiciet [37 1Kb] . Sic ergo cor dolor poenitentiae [Col. 1086C] conterat, ut in spiritu vehementi conterat naves Tharsis [38 1Kb] . Tharsis interpretatur exploratio gaudii. Mentes autem nostrae, naves sunt, quibus in hac saeculi voragine navigamus, explorans vias, quibus ad coeleste gaudium provehamur. Et nos quidem filii Petri sumus, et ambulare super aquas praecipimur [39 1Kb] , super hoc scilicet mare magnum et spatiosum; semper autem mergimur, nisi spiritus adjuvet infirmitatem nostram, ut possimus dicere cum Propheta: Nisi quia Dominus erat in nobis, forsitan aqua absorbuisset nos [40 1Kb] . Propositum itaque poenitentiae perseverantia comitetur. Quid enim omnia praedicta proderunt poenitenti, si ad vomitum revertatur? Verbum Sapientis est: Unus aedificans, [Col. 1086D] et unus destruens, quia est nisi labor [41 1Kb] ? Ita et qui baptizatur a mortuo, et iterum tangit mortuum, quid profuit ei lavatio [42 1Kb] ? Verbum Augustini est [43 1Kb] : Inanis est poenitentia, quam sequens culpa coinquinat. Vulnus iteratum [44 1Kb] , sanatur tardius, si lugens et peccans veniam non meretur, nihil prosunt lamenta, si replicantur peccata: nec valet de malis veniam poscere, et mala denuo iterare. Gregorius [45 1Kb] : Qui admissa plangunt, nec tamen deserunt, se inaniter mundant, et nequiter inquinant; idcirco lacrymis [Col. 1087A] se lavant, ut mundi ad sordes redeant. Item Gregorius: Lavamini, mundi estote; post lavacrum enim mundus esse negligit, quisquis post lacrymas, vitae innocentiam non custodit. Nemo itaque de momentanea contritione, vel affluentia lacrymarum praesumat. Sunt enim plerique irreligiosi, aut potius iniquitatum abysso absorpti, laetantes cum male fecerint et exsultantes in rebus pessimis, quos videmus timore poenae, aut peccatorum recordatione compungi usque ad lacrymas, mira etiam devotione liquescere in amorem Jesu, et ipsum totis medullis animae, brachiis devotae affectionis amplecti. Videmus etiam alios in exercitio poenitentiae, et inter multiplicia virtutum praesidia constitutos, ita ex toto arescere, ut nec unam ab oculis suis possint lacrymam [Col. 1087B] extorquere. Sciendum itaque quod gratia lacrymarum, quaedam Dei visitatio est, quae quandoque datur, ad excitationem torporis, quandoque ad consolationem laboris, quandoque ad gratiam retributionis. Prima enim quasi stimulus desidem pungens, secunda quasi baculus debilem sustinens, tertia quasi lectulus quietum suscipiens. Sicut enim Deus nunc verbo, nunc exemplo, nunc etiam flagello torpide aut tepide viventes ad salutem provocat: sic eosdem per inspirationem occultam compunctione aut terrore ad statum vitae melioris invitat, ut sic haec divinae gratiae oblatio reprobis ad judicium; his autem, qui electi sunt, ad profectum. Nec solum lacrymae, sed etiam virtutes, ut sapientia, eloquentia, [Col. 1087C] et multa hujusmodi, quae de thesauro coelestis misericordiae producuntur, multis per abusionem, aut elationem convertuntur in malum. Dona siquidem Dei, tam bonis, quam malis sunt quandoque communia. Nam et Saul inter prophetas [46 1Kb] , et inter apostolos numeratus est Judas [47 1Kb] , propter quod et Salvator in Evangelio dicit: Multi mihi dicent in illa die: Nonne in nomine tuo, Domine, daemonia ejicimus? et in nomine tuo signa multa fecimus? et tunc confitebor illis, quia non novi vos: discedite a me operarii iniquitatis [48 1Kb] .

Poenitentia Cain [49 1Kb] , fletus Esau [50 1Kb] , seu confessio Judae plangentis se tradidisse sanguinem justum [51 1Kb] , eis cesserunt in judicium et tormentum. Saepe filii Israel in eremo correpti a Moysi [52 1Kb] , fleverunt coram [Col. 1087D] Domino, quibus illa poenitentia nihil profuit, ad pristinas concupiscentias denuo resolutis. Sed et in terram promissionis ingressi cum loqueretur eis angelus in loco, qui propter hoc postea vocatus est locus flentium, levaverunt vocem, et fleverunt, et tamen paulo post facere malum coram Domino addiderunt [53 1Kb] . In electis autem compunctio est ad consolationem, quibus omnia cooperantur in bonum [53* 1Kb] . Haec enim in melius promoventur, dum ex ipsa dulcedine, qua fruuntur, ad exercitia spiritualia fortius se accingunt. Qui dum dura et aspera [Col. 1088A] gaudent sustinere pro Christo, proficiunt in illud compunctionis excellentius genus, quod infirmos sanat, debiles roborat, consolationem et quietem indulget. Quam experiebatur Propheta, cum diceret: Memor fui Dei, et delectatus sum [54 1Kb] . Et: Quam magna multitudo dulcedinis tuae, Domine, quam abscondisti timentibus te [55 1Kb] . Nemo igitur secundum primum visitationis genus sanctitatem in se mentiatur, cum illam reprobis sciamus frequenter accidere. Sed nec de secundo genere visitationis praesumat; illa enim non sanctificat, sed ad sanctificandum praeparat; et evenit quandoque tentatis, ne corruant: plerumque tentandis, ut levius ferant. Si quis autem secundo visitationis generi assuescat, facile proficiet ad tertium genus, quod jam non [Col. 1088B] solum excitat aut confortat, sed uberiore gratia victorem remunerat. Si ergo senseris in te gratiam compunctionis et affluentiam lacrymarum, non tamen ideo te statim arbitreris Domino reconciliatum. Nec opinetur servus se esse filium, licet quandoque pascatur pane filiorum. Nam de talibus scriptum est: Inimici Domini mentiti sunt ei, et erit tempus eorum in saecula. Et cibavit eos ex adipe frumenti, et de petra melle saturavit eos [56 1Kb] .

Nota in his verbis, et alios esse Domini inimicos, et tamen ex adipe frumenti, et melle spirituali a Domino satiatos. Quia tales patientia Dei ad poenitentiam sustinet et exspectat, credunt se indulgentiam obtinuisse divinam, et totum suarum lacrymarum [Col. 1088C] meritis ascribentes, dicunt cum uxore Manue: Si Dominus voluisset nos occidere, non utique de manu nostra sacrificium suscepisset [57 1Kb] .

De talibus etiam credo scripsisse Apostolum: Dedit, inquit, illis Dominus spiritum compunctionis: oculos, ut non videant, et aures, ut non audiant [58 1Kb] . Nonne ista compunctio eorum excaecat oculos, et aures cordis obturat, qui credentes se aliquid esse, cum nihil sint, abominabiles criminum maculas sine fructibus poenitentiae paucis lacrymis aestimant abluisse? Vera siquidem poenitentia non in lacrymis momentaneis, aut horaria compunctione consistit. Nulla etiam affectio pia meritoria est ad salutem, nisi ex Christi dilectione procedat. Saepe in tragoediis et aliis carminibus poetarum, in joculatorum [Col. 1088D] cantilenis describitur aliquis vir prudens, decorus, fortis, amabilis et per omnia gratiosus. Recitantur etiam pressurae vel injuriae eidem crudeliter irrogatae, sicut de Arturo et Gangano et Tristanno, fabulosa quaedam referunt histriones, quorum auditu concutiuntur ad compassionem audientium corda, et usque ad lacrymas compunguntur. Qui ergo de fabulae recitatione ad misericordiam commoveris, si de Domino aliquid pium legi audias, quod extorqueat tibi lacrymas, nunquid propter hoc de Dei dilectione potes dictare [Col. 1089A] sententiam? Qui compateris Deo, compateris et Arturo. Ideoque utrasque lacrymas pariter perdis, si non diligis Deum, si de fontibus Salvatoris, spe scilicet fide et charitate, devotionis et poenitentiae lacrymas non effundis. Sane mirabili Deus artificio misericordiae salutem nostram operatur ineffabiliter. Ipse sapientia illuminans, ipse justitia terrens, ipse charitas blande invitans, velut si aliquem melle, dulcedinis inexpertum, velles ad appetitum mellis allicere, et ideo ejus ori mellis guttulam instillares. Ita Salvator carnalibus immersos illecebris, quos nec praedicatio, nec districti Judicis timor convertit ab iniquitatibus suis, quodam rore misericordiae, quodam gustu suae dulcedinis ad salutem vocat, donec ei jugum suavissimum suae servitutis imponat. [Col. 1089B] Licet enim, post illius suavitatis experientiam, homo ille ad vanitates saeculi revertatur, cooperante tamen gratia Dei, ille in se reversus in seipso confunditur, semetipsum odio habet, quia oblata sibi Dei gratia toties est abusus. Hinc de arctiore cogitat vita, motus refrenat illicitos, et affectat sibi legem tantae necessitatis imponere, ut cum habeat velle in peccando, non habeat tamen posse; in talibus eorum sanctitas fructus est lacrymarum. Ad hoc siquidem datae sunt, et hoc per illas operatur Altissimus. Si ergo per eas impletum est propter quod datae sunt ut quid necessariae de caetero sobrie et pie et juste viventibus erunt? Vides profecto quam gratum Deo sit sacrificium [Col. 1089C] lacrymarum, et pro omnibus delictis sufficiens holocaustum. Sed quibus? Confitentibus, poenitentibus, non revertentibus ad vomitum, [58* 1Kb] sed in spiritu humilitatis, et in animo contrito fugientibus ad pia viscera Jesu, et continuantibus dignos poenitentiae fructus. Sic in vigiliis, jejuniis, disciplinis, mortificatio carnis assumpta in omnibus membris cum lacrymarum profusione se offerat, ut holocaustum cordis devotissimorum affectuum suavitate pinguescens coram summo sacerdote de ara spiritus interioris odorem suavitatis effundat. Expedit eis qui convertuntur ad cor ut bestiales sensuum motus districtiore censura cohibeant, quatenus tota sensualitas ad arbitrium spiritus in Christi obsequium captivetur. Non enim vir propter mulierem, [Col. 1089D] sed mulier propter virum facta est [59 1Kb] , caro scilicet ut spiritui ancilletur. Quae utilitas si bene offers et male dividis [60 1Kb] , dicens ei anathema, qui dicit: Peccasti, quiesce, vade et noli amplius peccare, ne deterius tibi contingat? [61 1Kb] In initiis igitur, abstinentiae nodis alliganda est caro, ut ita sine difficultate ipsam cum vitiis et concupiscentiis crucifigas. Christus equidem prius ligatus est, postea crucifixus. Et vos hoc sentite in vobis quod et in Christo Jesu [62 1Kb] , ut cum Josue [63 1Kb] quinque reges, id est quinque sensus, patibulo poenitentiae affigatis. Caro [66* 1Kb] [Col. 1090A] siquidem Dalila nostra est, domesticus hostis noster; hunc occidere nobis non licet, imo circumferre et alere nos oportet. Sic autem affligatur, ut serviat; sic tendatur chorda, ne rumpatur. Sic etiam pascatur jumentum, ut labori sufficiat. Nam et in sacrificio avium, non abscinduntur ascellae turturis, sed franguntur [64 1Kb] . Certa vero moderatione dispenses ea quae circa miserias carnis exigentia naturalis exposcit, et ad custodiam cordis tota studii vigilantia transferatur. Verbum Salomonis est: Omni custodia serva cor tuum, quia ex ipso vita procedit [65 1Kb] . Non enim satis est ad salutem, extraordinarios reprimere motus carnis, quos a nostrae originis corruptione contraximus, nisi profectus animae summa diligentia procuremus. Quid [Col. 1090B] enim prodest, si extra aut circa vineam stirpes spinarum veternosas explantes, nec spinas, aut tribulos interius eradices? Non decet etiam de partu ancillae esse sollicitum, et in domina non dolere sterilitatis opprobrium. Non expedit ut terram corporis poenitentialiter excolas, si de anima plantaria superbiae, cupiditatis et invidiae non evellas.

Nec etiam multum interest, si, domita carne, peccatum obtineat mentis arcem, ut qui foris victus apparet, partem sui perdiderit meliorem. Scriptum est: Foris pugnae, intus timores [66 1Kb] . Res plena discriminis est, si sic extra civitatem commititimus bellum, ut nihilominus in civitate patiamur excidium. [Col. 1090C] Non sunt forsitan pedes tui veloces ad effundendum sanguinem, sed currunt affectus tui ad acquiescendum carni et sanguini, quae non possident regnum Dei. Testatur autem Pius papa [67 1Kb] religionis opera homini non prodesse, nisi mens in Dei timore a prava cogitatione jejunet. In primis itaque Deum time, et mandata observa [68 1Kb] , ut, sicut Apostolus dicit cum timore et tremore tuae salutis negotium opereris [69 1Kb] . Initium siquidem sapientiae timor Domini [70 1Kb] . Verbumque Isaiae est: A timore tuo, Domine, concepimus, et spiritum salutis peperimus [71 1Kb] . Expedit sane his qui convertuntur ad cor, ut in timore judiciorum Dei turbam irruentium cogitationum districte cohibeant, ne transeant in affectum cordis. Sit autem homo exterior, tanquam mortuus a corde, [Col. 1090D] ut in sanctarum meditationum serenitatem libere liceat interiori homini respirare. Sunt equidem vagae cogitationes, in quibus non grande periculum est, dummodo habeas Dominum in conspectu tuo, et sit anima tua in manibus tuis semper [71* 1Kb] . Sunt et cogitationes de cibo, de indumento, de potu et consimilibus, quas exigentia corporalis exposcit, et haec nostrae carni familiarius adhaerent: nobiscum enim coaluerunt a prima origine, ut quasi nostra primogenita censeantur. Si ergo hae cogitationes, aut alii primi motus, quos lex peccati scribit in carne, [Col. 1091A] coeperint ascendere, et contaminare conscientiae tuae lectum, dicas cum B. Jacob: Ruben primogenitus meus, non crescas, quia ascendisti cubile patris tui [72 1Kb] ; et sic in spiritu fortitudinis allidantur ad petram parvuli Babylonis [72* 1Kb] . Tertium cogitationis genus damnabile est, quod de luxuriae, aut superbiae, aut invidiae, vel alterius detestandae iniquitatis sterquilinio latenter obrepit; cujus fetorem, quam cito exhalare persenseris, averte animum, cogita terribilem in suis judiciis Deum, curre ad lacrymas et gemitus, illamque cogitationem de longe auctoritate imperiosa cohibeas. Mors in illa est, ideo ipsam nulla occasione tibi approximare permittas. Quod si tui dominata non fuerit, tunc immaculatus eris [73 1Kb] , eritque sub te appetitus tuus et tu dominaberis illi [74 1Kb] . Si vero [Col. 1091B] aliqua cogitatio virulenta, vel in modico tuos sensus infecit, et vulneratus es a serpente, curre ad serpentem aeneum; Christum invoca, cui omnis cogitatio confitetur. In corde contrito et humili poteris cogitationem tuam mirabili artificio humilitatis auferre ab oculis ejus, ut eam non videat, qui omnia videt. Auferte, inquit, malum cogitationum vestrarum ab oculis meis [75 1Kb] . O quam mirabiles et terribiles oculi, quos neque cogitatio parva praetervolat! Deus enim, sicut videt actus, ita hominum contemplatur affectus; nec opus est ut quis ei testimonium perhibeat de homine. Ipse tamen nullum post humilem confessionem, videt peccatum, quoniam charitas operit multitudinem peccatorum [76 1Kb] . Super omnia studeas ante misericordes oculos Dei humilis et [Col. 1091C] miserabilis apparere; prae cunctis virtutibus humilitas Deo familiariter et confidenter assistit. Haec Deo cognata est et amica, haec sola virtutum se esse ignorat, ipsa de suo contemptu fit honorabilior, et in sui abjectione alias virtutes exigens, dum ex eo proficit quo officit, omnium dispendia recompensat. Humiliare ergo, nec filio Patris tui sit dedecori humilitas, [Col. 1092A] quae non dedecuit Filium Dei. Descendit Naaman de curru superbiae in Jordanem [77 1Kb] , qui interpretatur descensus, sive humilitas, et a lepra mundatur. Descende et tu, atque humiliare, si vis a peccato mundari. Propterea Psalmista dicit: Memor ero tui de terra Jordanis, et Hermoniim a monte modico [78 1Kb] . Mons quidem modicus est superbia hujus vitae, tam brevis, tam miserae, tam incertae. Et unde superbiet terra et cinis, vermis fetens, reptans in palude ranunculus, cadaver putridum, lutum vermibus scatens, et vile morticinium? Leva manus tuas in superbias nostras Deus et confringe cornua peccatorum [79 1Kb] . Humilietur in pulvere anima nostra, ut cum lamentatore propheta ponamus in pulvere os nostrum, si forte sit spes [80 1Kb] , si forte convertatur [Col. 1092B] et ignoscat Deus, atque secundum multitudinem irae suae non quaerat [80* 1Kb] . Horrendum quippe est incidere in manus Dei viventis [81 1Kb] . Ignis enim succensus est in furore ejus et ardebit usque ad inferni novissima [82 1Kb] . Domine, ne in furore tuo arguas me [83 1Kb] , sed sustine, ut me ipsum arguam confitendo. Et quae tibi gloria, Deus, si creaturam tuae conformem imagini et charactere tuae fidei consignatam perpetua excommunicatione praecidas a communione sanctorum, ut eam aeternae mortis abyssus absorbeat, et super eam urgeat os suum puteus infernalis? Quoe utilitas in sanguine meo, Deus, si descendero iu corruptionem [84 1Kb] ? Quis ex vobis poterit stare cum igne devorante? aut quis stabit cum ardoribus sempiternis [85 1Kb] ? Vincat, quaeso, Domine, misericordia tua miserias [Col. 1092C] meas, et meas iniquitates benignitas tua. Suscites in me verae contritionis et confessionis affectus, et ne torquear gehennalis ignis incendio, ignem in me tuae dilectionis accendas. Quod nobis concedat, qui vivit et regnat Deus per omnia saecula saeculorum. Amen.




[Col. 1091]
DE POENITENTIA VEL SATISFACTIONE A SACERDOTE INJUNGENDA.

[Col. 1091D] Venerabili Patri et amico in Christo domino W., Dei gratia abbati, N. PETRUS Blesensis salutem, et de poenitendis poenitere.

Nimia tui rigoris austeritas, quam exerces in tuorum confessionibus fratrum, sicut dicitur ex eorum querela communi, enormium generat materiam scandalorum. Susceptos enim ad poenitentiale remedium, post confessionem, publice dehonestas. Nam, licet infirmitates eorum verbo non publices, quadam tamen superciliosa et notabili despectione [Col. 1092D] opinionem eorum apud alios sinistra suspicione contaminas. Novisti quam gravi animadversione plectatur transgressio sacerdotis peccata sibi confitentium revelantis. Nec multum interest utrum voce vel signo, vel quodam vultuoso contemptu, aut alias nimia severitate satisfactionis secreta conscientiae alienae vulgentur. Tales equidem canonica censura deponit, ac depositos perpetuae et ignominiosae peregrinationi addicit. Sicut scribit B. Gregorius [86 1Kb] : Ars est artium regimen animarum. Spiritualis [Col. 1093A] ergo medicus in recipienda confessione multa cautela utatur. Oportet enim, sicut in Poenitentiali Romano docemur [87 1Kb] , ut sacerdos in multa mansuetudine et benignitate suscipiat poenitentem. Oret in primis pro eo, nec se peccatorem profiteri dubitet, ut ad compunctionem provocet poenitentis affectum proprio humilitatis exemplo. Nullum omnino despiciat peccatorem, quia sicut B. Hieronymus scribit: Ille nullum despicit peccatorem, qui peccatores redimere venit. Et adjungit: Si poenitens post confessionem contemnitur a praelato, facile in desperationis foveam detruditur: quod quidem peccatum adeo damnabile est, ut Deum ad iram provocet, nec veniam mereatur.

Sicut ergo confitenti necessaria est humilis et [Col. 1093B] sincera devotio, sic poenitentiali, id est sacerdoti, necessaria est diligens et circumspecta discretio, ut discernat inter lepram et lepram, ut habeat in se tria, bonitatem, scientiam, disciplinam: bonitatem in sanctitate, scientiam in eruditione, disciplinam in correctione. Haec tria quidam postulabat, dicens: Bonitatem, et disciplinam, et scientiam doce me [88 1Kb] . Sit Samaritanus infundens oleum misericordiae vinumque justitiae. [89 1Kb] . Habeat conscientia ejus, quasi arca foederis, manna et virgam [90 1Kb] , ut sciat compati et ignoscere, arguere et monere. Gaudeat de primitivis fructibus poenitentis, sicut bonus agricola compatiatur infirmo, dubiumque confortet recolens illud Apostoli: Quis infirmatur, et ego non infirmor [91 1Kb] ? [Col. 1093C] Et audiens tentationes illius, suam infirmitatem cogitans, apud se dicat: Si in tanta tentatione fuissem, gravius cecidissem. Nihil dicatur aut fiat cum indignatione et ira: Ira enim viri justitiam Dei non operatur [92 1Kb] . Medium autem teneat, ne nimia remissio, vel nimia austeritas sit in eo, certumque poenitentiis modum, juxta sanctorum Patrum instituta praescribat. Beatus enim Gregorius [93 1Kb] falsas poenitentias vocat, quae non secundum auctoritatem sanctorum et pro qualitate criminum imponuntur. Sunt equidem qui peccatis gravibus leves et inusitatos injungunt poenitentiae modos, consuentes, juxta verbum prophetae, pulvillos sub omni cubito manus, et cervicalia sub capite universae aetatis [94 1Kb] . Hieronymus super Danielem: Quamobrem consilium [Col. 1093D] meum placeat tibi, peccata tua eleemosynis redime, si forte ignoscat tibi Deus [95 1Kb] . Cum beatus Daniel, praescius futurorum, de sententia Dei dubitet, rem temerariam faciunt qui audacter veniam peccantibus pollicentur. Isidorus De summo bono [96 1Kb] : Sunt qui poenitentibus securitatem cito pollicentur, quibus bene per prophetam dicitur: Curabant contritionem filiae populi mei cum ignominia, dicentes: Pax, pax, et non est pax [97 1Kb] . Cum ignominia, inquit, [Col. 1094A] curant contritionem, qui cito poenitenti promittunt securitatem. Sunt qui austeritate jugum Domini suave exasperant, et onus ejus leve aggravant, alligantes onera importabilia, digito autem suo nolunt ea movere [98 1Kb] . Isti sunt qui, contra praeceptum legis, infirmo fratri commodant ad usuram; usura enim est quidquid satisfactionis supra debitum regulare injungis. Isti exercent zelum justitiae in fermento, et non in azymo, ut iracundiae satisfaciant, non ut Christo fructificent. De talibus scriptum est: Concupiscentia spadonis devirginavit juvenculam, ita et qui per vim judicium facit [99 1Kb] . Anima siquidem poenitentis scandalizata corrumpitur, nec ex correctione illa fructus justitiae generatur. De talibus dicit Dominus per prophetam: Mortificabant animas quae non moriuntur, [Col. 1094B] et vivificabant animas quae non vivunt [100 1Kb] . Ad pastores perversos dicit Dominus per prophetam: Vos cum austeritate imperabatis eis. Sed, juxta verbum Sapientiae: Horrende et cito judicium his qui praesunt, fiet [1 1Kb] . Recta igitur, et sine animi turbatione oportet esse judicia, sicut Eliu in libro Job [2 1Kb] dicit: Non te supprimat ira, ut aliquem opprimas. Legislator monachorum in Regula dicit [3 1Kb] : Cogitet abbas se de omnibus judiciis suis reddere rationem in die judicii, ne forte zeli, aut invidiae flamma urat animam suam. Quorumdam mos, aut potius mors est; animae enim peremptorium judicatur a sanctis Patribus, quod ferventiore zelo proprias, quam Christi prosequuntur injurias. Verumtamen sicut beatus Augustinus scribit [4 1Kb] : Peccare [Col. 1094C] in nos longe levius est quam peccare in Deum. Si enim vir in virum peccaverit, dicit Samuel, remitti ei potest. Si autem peccaverit in Deum, quis orabit pro eo [5 1Kb] ? Nos autem econtrario, dicit Augustinus, injuriae Dei misericordes, et faciles sumus, et ejus offensam, quasi velle et nolle Dei in nostra potestate sit, sine poenitentiae satisfactione remittimus. Si quid autem in opere, vel in verbo contumeliose attentatum est contra nos, illud graviori animadversione persequimur. Unde Ambrosius in homilia: Quod in hominem committitur, remitti facile potest; non autem sic, quod attentatur in Deum. Graviter itaque offendis, si Dominico debitori culpas, quae in Deum sunt, impune dimittis, ac [Col. 1094D] coelestis Regis debitum tua praesumptione resolvis. Poenitentialis auctoritas multos convertit in reprobum sensum.

Refert beatus Hieronymus de sene quodam, qui juvenem vexatum spiritu fornicationis et poenitentem in foveam desperationis dejecerat, sed ab alio sene confortatus est, ita ut spiritus immunditiae juvenem derelinquens, primum senem aggrediens eumdem anxie molestaret [6 1Kb] . Saepe videmus aliquos [Col. 1095A] hujus vestri ordinis episcopis confiteri, vel illis quos pro se delegant episcopi, quod quidem scimus esse contra constitutiones Patrum et honestati contrarium. Sed quid faciet anima deterrita ab abbate alicui de monasterio suo confiteri prohibita? Quid faciet columba seducta non habens cor [7 1Kb] ? Attendite, o abbates, vobis et universo gregi vestro [8 1Kb] , non principes, non domini; sed forma facti gregis in congregationibus vestris [9 1Kb] , animarum medici, imo, ut verius loquar, curatores sentinarum, et stercorum purgatores. Quae enim stercora, quis enim sanguis menstruus, quae putredo cadaverum immundior est, quam peccatum? Periculosum est fratrem suum contemnere, et compunctum corde mortificare. Sane illi qui post confessionem despiciunt [Col. 1095B] poenitentem, non multum absimiles sunt Simoni Pharisaeo, qui in corde suo Christum accusabat, eo quod Mariae peccatricis poenitentiam admittebat [10 1Kb] . Credo quod, si cum Simone tunc fuisset, qui fratrem poenitentem nunc despicit, Mariam calcibus repulisset. Porro, sicut Apostolus dicit, conclusit Dominus sub peccato omnia, ut omnium misereretur [11 1Kb] . Non enim proficeret virtus spiritualis, nisi subesset infirmitas carnis. Nam virtus in infirmitate perficitur [12 1Kb] . O si cognovisses et tu quam districto et tremendo judicio oporteat te respondere. Juxta consilium Joannis Damasceni [13 1Kb] , consiliosius et tutius esset tibi rationem reddere de misericordia quam de severitate justitiae. Ille misericordiam superexaltat judicio, quem dixisse legisti: [Col. 1095C] Misericordiam volo, et non sacrificium [14 1Kb] . Si zelus justitiae quandoque, sicut expedit, attendatur, misericordia tamen primas partes obtineat, pastor que, tanquam prudens medicus, ulcus alienae conscientiae suaviter tangat. Calamum quassatum non conterat, et linum fumigans non exstinguat [15 1Kb] . Qua igitur fronte, quibus oculis, qua mente, qua conscientia praesumit de Dei misericordia, quem durum et immisericordem sentit fraterna miseria? Sunt qui compellunt aliquos sibi, et non aliis confiteri: ideo illi suos excessus abscondunt, et in suis turpitudinibus perseverant, quibus illa maledictio intentatur: Vae praegnantibus, et nutrientibus in illa die [16 1Kb] ! Animae siquidem illorum peccatis [Col. 1095D] gravidae sunt, et in sua sorde se nutriunt, donec suis desideriis satientur. Propter austeritatem praelatorum declinant corda in verba malitiae. Sicut Augustinus in libro De Poenitentia dicit [17 1Kb] : Prompti sunt ad excusandas excusationes in peccatis, [17* 1Kb] aut ea sub silentio claudunt, quod est perniciosa hypocrisis. Tales medici curant, et non sanant juxta illud: Curavimus Babylonem, et non est sanata [18 1Kb] . [20* 1Kb] [Col. 1096A] Verbum Augustini est: Sacerdos debet esse immunis a culpa quam judicat; alioquin alium judicando se ipsum condemnat. Animadvertat, dicit B. Augustinus, qui hujusmodi est, evangelicam peccatricem, Dominumque dicentem: Qui sine peccato est, primus in illam lapidem mittat [19 1Kb] . Qua igitur praesumptione alium lapidat, qui se dignum lapidatione cognoscit? Haec dicit Dominus: Hypocrita, ejice primum trabem de oculo tuo, et sic videbis festucam ejicere de oculo fratris tui [20 1Kb] . Magna trabs est mentis elatio, quae sic mentis oculum obscurat; ut non qualis es, sed qualem te opinaris, aspicias. Quod damnas in fratre tuo, forte damnabilius est in te ipso. Tu quis es, qui servum judicas alienum? Domino suo stat, aut cadit [21 1Kb] . Quomodo scis de te ipso, [Col. 1096B] utrum sis dignus amore, an odio [21* 1Kb] ? Nam delicta quis intelligit? [22 1Kb] . Nemo novit, quae sunt in homine, nisi spiritus hominis, qui in eo est [23 1Kb] . Sed nec homo se ipsum cognoscit. Pravum est cor hominis, et inscrutabile, et quis novit illud [24 1Kb] ? Ideo apostolus, licet nihil sibi conscius sit, minime tamen se ipsum judicare praesumit: Nihil, inquit, mihi conscius sum, sed neque me ipsum judico; Dominus autem me judicat [25 1Kb] . Omne judicium dedit Pater Filio. Qui ergo alium judicat, sibi perniciose privilegium Redemptoris usurpat. Pastor itaque poenitentem blande suscipiat, nec ipsum gravioris poenitentiae observantiis, aut gravi et tyrannica vultuositate confundat. Sed si praeoccupatus fuerit homo in aliquo delicto, qui spiritualis est, instruat eum in spiritu [Col. 1096C] lenitatis, considerans semetipsum, ne et ipse tentetur [26 1Kb] . Apostolus Paulus loquitur sapienti, qui non condescendit fratri minus sapienti, eumque scandalizare non metuit: Peribit, inquit, in tua scientia frater tuus, pro quo Christus mortuus est [27 1Kb] . Quanto frater infirmior est, tanto ei mansuetior et diligentior esse debes. Infirmior quidem filius tenerius a matre diligitur. Et, sicut Apostolus dicit, infirmioribus membris abundantiorem honorem circumdamus [28 1Kb] . Sis ergo infirmanti misericors, ut misericordiam consequaris. In qua enim mensura mensus fueris, remetietur et tibi [28* 1Kb] . Judicium enim sine misericordia fiet ei qui misericordiam non fecit [29 1Kb] . Misericordes vero misericordiam consequentur [30 1Kb] . [Col. 1096D] Christus splendor, et figura substantiae Dei peccatorem blande suscipit [31 1Kb] . Tu peccator, qua praesumptione eum despicis et repellis? Christus non mediocre reputat lucrum, se recuperasse ovem perditam, et diem festum cum angelis suis agit; exsultat coelestis curia de converso et reverso ad poenitentiae fructum [32 1Kb] . Tu nec lucrum, nec jacturam reputas animarum; vis sub certis finibus limitare misericordiam [Col. 1097A] Dei, cujus misericordiae non est finis? Paterfamilias largus est, et avarus est dispensator. Existimasti inique, quod ero tui similis [33 1Kb] , dicit Dominus, et misericordiam meam de duritia tua metiris? Quid scis, si jam lacrymis et contritione mundatus est? Liberatus est forte ipso proposito confitendi. Dixi: Confitebor, et tu remisisti [34 1Kb] . Lazarus a Domino suscitatus est [35 1Kb] , antequam ab apostolis ejus institae solverentur. Leprosi a Domino mundati sunt, antequam se ostenderent sacerdotibus [36 1Kb] . Christus autem dimisit peccatum, pro quo tu poenitentem judicas, et cum Pharisaeo despicis Publicanum [37 1Kb] . Pius et misericors Deus poenitenti offert pacem, priorque mittit legatos de pace, qui prius de pace fuerat requirendus. Nimirum in negotio [Col. 1097B] poenitentiae misericordia et veritas obviant sibi, seque osculantur justitia et pax [37* 1Kb] . Justitia et veritas rei se judicantis et punientis, misericordia [Col. 1098A] et pax Dei gratuito indulgentis. O beata spes confitentium! Iste prodigus filius, qui adeo immaniter peccavit in coelum et in terram, nec in aliquo satisfecit, statim reconciliatus est patri [38 1Kb] , longeque promptior et ardentior erat pater ad miserandum, quam filius ad misericordiam obtinendum. Nolite timere pusillus grex [39 1Kb] . Accedite securi ad thronum gloriae, qui non audebatis vel de gratia cogitare. Venite omnes, qui laboratis, et onerati estis [40 1Kb] . Venite omnes, qui computruistis in immunditiis vestris. Velit, nolit superciliosa hypocrisis Pharisaei, baptismus poenitentiae cunctis exponitur. Hic patet fons domus David in ablutione peccatoris et menstruatae. Non hic baptizas tu, qui despicis poenitentem; non Joannes, sed Christus, qui quanto differentius [Col. 1098B] praecellit omnibus, tanto dulcius et gloriosius confirmata est super nos misericordia ejus. Vale.




[Col. 1097]
CANON EPISCOPALIS ID EST TRACTATUS DE INSTITUTIONE EPISCOPI.

[Col. 1097C] Reverendo Patri et domino JOANNI [(17) 1Kb] Dei gratia Vigorniensi episcopo suus PETRUS Bles. archid., salutem et fidelem esse in ministerio Christi.

Petis instantius, reverendissime Pater, ut de episcopali officio aliquid tibi scribam, quod in hac novitate solatium tibi sit, et aedificet ad salutem. Ego siquidem latitans in obscuro, et sub modio fumigans, lucernae super candelabrum positae tenebras meas compellor ingerere. Doctum indoctus docere praecipior, et aegrotus bene habenti remedium medicinale conficere. Abundas vino et oleo spirituali, teque unctio docuit de omnibus, et tamen a me postulas unctionem. Ego autem servus sanctitatis vestrae, non habeo nisi modicum olei, quo ungar; imo paululum aceti, quo sub diebus [Col. 1097D] aestivis liceat mihi cum messoribus Booz buccellam panis intingere [41 1Kb] ; illud vero tantillum non recipit portiones; charitas tamen nunquam excidit [42 1Kb] ; et quanto, quae sua sunt, manu largiore dispensat, tanto plenius crescit, et ex impendio liberali, farina viduae et olei lecythus exuberat [43 1Kb] . Manna quidem putrescit, et vermibus scatet, si fuerit reservatum [Col. 1098C] [44 1Kb] ; erogatum autem utiliter, fit panis coelestis et refectio angelorum. Scio quod gratia Dei obest, si non alii prodest. Qui autem Dei donum in usum, et utilitatem alienam communicat, plenius meretur habere, quod habet; nam dabitur ei et abundabit. Qui autem e diverso talentum Domini abscondit, quod videtur habere, auferetur ab eo [45 1Kb] . Ego siquidem talentum non habeo, sed minutum, quod me in gazophylacium mittere oportet; ibit tamen in creditum, ex quo invenitur, qui illud in causam mutui recipiat, si forte ex sorte modica uberior accessio usurae proveniat: faciam quod possum; praesumet dilectio quod non possum. Vena ingenii languentis animabitur desiderio, stylumque jacentem eriget accensa charitate devotio. Nunquam ex [Col. 1098D] parte mea degenerabit ille socialis affectus, qui inter nos longi temporis excursu coaluit. Illi accessit tua dignitas, non successit, atque familiaritatis antiquae vinculum tua cathedra non dissolvit. Si ambules super pennas ventorum, si ascendas in coelos, vel descendas in abyssos, mutationem status affectio non agnoscit. Jam fervet, jam ebullit animus ad [Col. 1099A] scribendum. Jam epistola praesens, quae ab initio meticulosa fuerat, animosior ex amore, non minus imprudenter quam impudenter prodire appetit ad palpebras populares, seque temeraria audientiae vulgari exponit. Ipsa tamen securius lateret in sinu conscientiae meae, et prudentius inter silentii cardines clauderetur.

Amore igitur illectus et tractus, quod sine fictione didici, sine invidia vestrae communico sanctitati [46 1Kb] . Ille, in quo sunt omnes sapientiae et scientiae thesauri absconditi [47 1Kb] , ipse os meum in beneplacitum gratiae suae et in usum publicae utilitatis aperiat, Spiritusque sanctus, bonarum mentium institutor, per quem mihi velle adjacet, in me velle et perficere prosequatur. Si autem stylus istius epistolae [Col. 1099B] delicatis auribus sonare aliquid durius videatur, parce seni, qui super senes intelligis [47* 1Kb] , qui a primis moribus adolescentiae studuisti tempora praevenire meritis et aetatis insufficientiam virtutibus compensare, nec verba ex operibus metiaris. Audisti, amantissime Pater, de his qui sedent super cathedram Moysis: Quae dicunt, facite; quae autem faciunt, nolite facere [48 1Kb] . Levius est facienda praescribere, quam praescripta implere. Nam et liber prophetae traditus ad devorandum, dulcescit in ore ipsius: amaricatur vero ad interiora transmissus [49 1Kb] , sicut Apostolus dicit: Accepistis ab eo quomodo vos oporteat ambulare et placere Deo per omnia, sic et ambuletis, ut abundetis magis [50 1Kb] . Et ne longe exempla [Col. 1099C] petere vos oporteat honestatis, vobis episcopalis officii formam vestri avunculi Rothomagensis archiepiscopi doctrina praescribit [(18) 1Kb] , cujus vestigia, si velitis fideliter imitari, eritis ad mores compositus, liberalis, affabilis, mansuetus, in consiliis providus, in agendo strenuus, in jubendo discretus, in loquendo modestus, timidus in prosperitate, in adversitate securus, mitis inter dyscolos [50* 1Kb] , cum his qui oderunt pacem pacificus [51 1Kb] , effusus in eleemosynis, in zelo temperans, in misericordia fervens, in rei familiaris dispensatione nec anxius, nec supinus, circumspectus ad omnia, illorum quatuor animalium imitator, quae ante et retro, et in circuitu habere oculos providentiae describuntur [51* 1Kb] . Constitutus es, venerabilis Pater, inter filios prophetarum, [Col. 1099D] ascendisti in montem Garizim [52 1Kb] , ut populo benedicas. Igitur sic te existimet homo, ut ministrum Christi, et dispensatorem mysteriorum Dei [52* 1Kb] . Hic jam quaeritur inter dispensatores, ut fidelis quis inveniatur [53 1Kb] . Qualem te esse oporteat, Veritas sub clausula recisiore describit: Fidelis, inquit servus, quem Dominus constituit super familiam suam [54 1Kb] . [Col. 1100A] Fidelis es, si quae sursumsunt, non quae super terram quaeris, non quae tua sunt, sed quae Jesu Christi [55 1Kb] , et in symbolum publicae utilitatis conferas quod tibi coelestis gratia praerogavit. Fidelis es, si Deum diligis propter se, et proximum propter Deum. Infidelis vero es, si communem naturam contemnis in altero, et imaginem Dei propriam non agnoscis. Quaere ergo, non quod tibi expediat, sed quod multis. Quaere cum Apostolo non datum, sed fructum [56 1Kb] . Interest gloriae sanctitatis tuae superintendere populo tibi credito, ut episcopi nomen interpreteris episcopali officio. Sapientibus et insipientibus debitor es [57 1Kb] : ideo consiliosius agere te oportet. Sapientia in sui nominis libro dicit: Ego sapientia in consiliis habito, et eruditis intersum cogitationibus [58 1Kb] . [Col. 1100B] Utere consilio Salomonis: Fac, inquit, omnia cum consilio, et non poenitebis [59 1Kb] ; et adjungit: Causam tuam tracta cum amico tuo, et secretum tuum extraneo ne reveles [60 1Kb] . Si usus fueris consilio sapientium, non eris ad vindictam vehemens, ad corrigendum severior, non immisericors ad parcendum, non praeceps in sententiis, non in victu aut vestitu notabilis, non festinus ad promittendum, non ad reddendum tardus, non subitus in responsis, non avarus, aut prodigus in expensis. Prius teipsum doce, quam alios doceas: non est sapiens, qui non est sapiens sibi. Cumque alii de pectore tuo, quasi de fonte, hauriant, tu prius bibe de fonte putei tui: sic deriventur fontes tui foras, ut tui tamen [Col. 1100C] immemor non existas. Maledictus qui facit partem suam deteriorem! Qui autem sibi nequam est, cui bonus erit [61 1Kb] ? In animae negotio, et in acquirenda haereditate coelesti, nemo tibi germanior sit teipso. Egredere frequenter in agrum cum Isaac ad meditandum [62 1Kb] , et, juxta sententiam Salomonis, si concupiscis sapientiam, serva mandatum ejus, et tibi Dominus eam dabit [63 1Kb] . Habeas tecum quorum vitam verearis et verba; qui te, etiamsi velis, deviare non sinant, refrenent praecipitem, confirment dubium, et excitent torpescentem. Insolentia magna est, non pro ratione, sed pro libidine agere; et bestiale est, appetitum consilio anteferre. Scriptum est: Homo cum in honore esset non intellexit, comparatus est jumentis insipientibus, et similis factus est [Col. 1100D] illis [64 1Kb] . Non tamen credas omni spiritui, sed prius proba, utrum ex Deo sit [65 1Kb] , ne forte veterator ille serpens aliquid per malitiae suae instrumenta insibilet; cujus astutias facile poteris deprehendere ex modo suggestionis, ex facie et gestu, ex oblatione precum et ex ipsa consilii qualitate. Et, ut omnino elidas machinationes apostatae angeli, sint quasi in [Col. 1101A] vultu conscientiae tuae timor Dei, ignis gehennae, vitae brevitas, incertissimus vitae finis, et exspectatio tremendi judicii. Contra salutem et praeter salutem tuam nihil facias, aut praecipias faciendum. Nam si collaterales tui, aut alii, qui tuae familiaritatis auctoritate utuntur, offenderint, scis quia in te culpa refundetur. Scis quia ratihabitio mandato comparatur. Illudque censetur opus tuum, cui proprium alio mediante impartiris assensum. Est qui sibi soli credit, quod pessimum est, et hoc duntaxat reputat, quod obdurata adinventione concepit. Verbum Sapientis est: Itinera insipientium recta sunt in conspectu eorum, sed a Domino reprobantur [66 1Kb] . Et idem: Sunt viae, quae videntur homini rectae, et novissima eorum ducunt ad profundum [Col. 1101B] inferni [67 1Kb] . Omnia ergo cum consilio et modesta maturitate disponas. Si rem proposueris arduam, prius tecum delibera, postea cum multis, quorum fidem probaveris; et, juxta evangelicam parabolam, prius sedens computa sumptus tuos; et cum rege congressurus, recense copias tuas domi [68 1Kb] , ne incauta propositi gravioris assumptio tibi in erubescentiam convertatur. Ubi autem consilium familiare non sufficit, eorum consilium explora, licet familiares tui non sint, quos organa Spiritus sancti esse non ambigis. Agis tamen melius et longe securius, si de sola oratione confidis. Jam itaque non tuo, sed Spiritui Dei vivas, quo aguntur hi qui sunt filii Dei [69 1Kb] . Credimus autem, quod et tu spiritum [Col. 1101C] Dei habeas [70 1Kb] . Non de rapinis et exactionibus, aut obventionibus et actionibus judiciorum, sed de Evangelio vivas, sicut constituit Dominus [71 1Kb] . Proventum Evangelii voco quidquid pro evangelizata fide tuae contulit Ecclesiae liberalitatis antiquae devotio. Alii multitudine gravi hominum aut equorum otiose panem comedunt alienum, tu vero ambules cum paucis, et in omnium aedificationem panem circumferas angelorum. Semper sis, quod potes, in exercitio Scripturarum, semper cum domesticis tuis conferas de profectu virtutum. Nam et Apostolus, qui non ab homine, sed a Deo Evangelium didicit [72 1Kb] , illud tamen censuit cum hominibus conferendum. Nihil contra conscientiam tuam facias, et, [Col. 1101D] ut verbo Apostoli utar, a tuo sensu non movearis, si rectus est, neque per epistolam, neque per spiritum, neque per sermonem [73 1Kb] . Etiamsi spiritus potestatem habentis super te veniat, locum tuum ne deseras; plus dico, sed cum Apostolo tamen: Si angelus annuntiaverit aliud quam quod ad Christi gloriam spectat, anathema sit [73* 1Kb] .

Nullum tempus feriatum habeas, sed semper aut orationi, aut lectioni, aut alii honestatis studio te impendas. Sic illi, qui tecum sunt, in operibus tuis [Col. 1102A] legant, qualiter eos conversari oporteat, et tu eos in justitia et sanctitate praecedas. Felix illa anima, quae aliis forma est sanctitatis. Nunquam tibi deficiat, quod per te alteri proficiet: lucerna non minuitur alteram accendendo, nec soli dispendium infert contemplantium multitudo. Posuit te Dominus ad dandam scientiam salutis plebi ejus [74 1Kb] , reddere Domino populum acceptabilem, sectatorem bonorum operum, et cum omni diligentia parare Domino plebem perfectam. Quoniam dies mali sunt, oportet te de malitia temporis in usum animarum aliquid sequestrare, quod componat mores, regat affectus, dirigat actus, ipsumque ordinem tuum ordinet et honestet. Adhuc replico: Semper sis in exercitio Scripturarum, nullumque tempus te inveniat [Col. 1102B] otiosum. Otium siquidem sine litteris est, sicut dicit Hieronymus [74* 1Kb] , vivi hominis sepultura. Ab infantia sacras litteras didicisti. Vide ne in vacuum gratiam Dei receperis. Aedifices alios non solum verbo, sed opere et exemplo, quia regnum Dei non est in sermone, sed in virtute [75 1Kb] . Aedifices subditos in vultu, aspectu, gestu, habitu et incessu. Vivere, et non dare operam, ut recte vivatur, vitam perdere est; omnia vero spiritualis exercitii lucra referas ad illius gloriam, qui est rex gloriae. Fur enim et latro es, si tibi aliquid inde usurpare praesumas. Illuc, unde flumina exeunt, revertantur. Animalia apud Ezechielem [76 1Kb] ibant et revertebantur, quidquid gratiae conferebat eis, ad Dominum referebant. [Col. 1102C] Veritas in Evangelico dicit: Gloriam ad invicem quaeritis, et gloriam quae a solo Deo est, non vultis [77 1Kb] . Absit ut tibi dicatur a Domino: Recepisti mercedem tuam [78 1Kb] . Sed potius cum Domino dicas: Si ego quaero gloriam meam, gloria mea nihil est [79 1Kb] . Qui tumet inani gloria, omnino vacuus est, tam plenus nihilo quam superbiae vento. Si ergo aliquid habeas, unde debeas gloriari, non in te, sed in Domino glorieris, et dicas: Gratia Dei sum id quod sum [80 1Kb] . In omnibus donis Dei extollentiam fuge, memor verbi illius Dominici: Vidi Satanam de caelo cadentem [81 1Kb] . Si gloriari oportet, dicit Apostolus, de meis infirmitatibus gloriabor [82 1Kb] . Gloria enim praelati est, si se ipsum miserum judicat et infirmum, insufficientem oneri et honore indignum. Sunt qui [Col. 1102D] honores virtutes reputant, suisque meritis ascribunt gradum eminentiae, quem in ira Dei fortassis adepti sunt. Honoris assumptio multis tentatio facta est et subversionis occasio. Igitur sic praesis, ut prosis. Vae his, qui praesident hominibus, nisi praesideat eis Deus! Semper tibi occulte, vel ad disciplinas, vel ad lacrymas, vel ad alia, quae citra hominis testimonium solus agere poteris, impone tibi jugum Dominicae servitutis. Summum enim captivitatis genus est, si sine alicujus voti vinculo [Col. 1103A] evagetur ad arbitrium suum licentia libertatis. In alto itaque sedens, non alta sapias, per omnia sentiens humiliter, humilibusque consentiens. Non ambules in magnis, nec in mirabilibus super te [82* 1Kb] . Sed si de bono conscientiae tuae gloriaris, cum beato Job dicas: Si justus fuero, non levabo caput [83 1Kb] . Non enim justificabitur in conspectu tuo, Domine, omnis vivens [84 1Kb] . Paulus, qui nihil sibi conscius erat, se tamen justificatum negabat. Ego, inquit, non arbitror me comprehendisse [85 1Kb] . Et item: Non quod, inquit, acceperim, aut perfectus sim, sed eorum quae retro sunt, oblitus ad anteriora me extendo [86 1Kb] . Ipse non de dominio, sed de ministerio gloriatur. Ministri Christi sunt, inquit, et ego. Ut minus sapiens dico, plus ego. In laboribus plurimis, in carceribus [Col. 1103B] abundantius, in plagis supra modum, in mortibus frequenter [87 1Kb] .

In his tibi gloriandi forma praefigitur, non in veste pretiosa, non in supellectili multa, non in congregatione pecuniae, non in aedificiis aut culturis, non in dilatandis possessionibus, non in equorum multitudine, non in ornatu pompatili, non in frequentia clientelae. Nam haec omnia gentes inquirunt [88 1Kb] . Sed, sicut gloriatur Doctor gentium [89 1Kb] , in cruce Domini nostri Jesu Christi, in infirmitatibus suis, in mortibus, in laboribus, in carceribus, et in plagis. Dedit tibi Dominus scientiam sanctorum. Qui hanc scientiam apponit, apponit et dolorem, non gloriam, sicut scriptum est: Qui apponit scientiam, [Col. 1103C] apponit et dolorem [90 1Kb] , de quo quidam poenitens dicit: Et dolor meus in conspectu meo semper [91 1Kb] ; non humanam gloriam, quae est ventus urens, coelestis gratiae fluenta desiccans. Absit a te gratia illa, qua fias in oculis tuis gloriosior, et inde odiosior in oculis Dei! Ira est, non gratia, cum quis ponitur super ventum, nullas habens radices in soliditate virtutum. Illius servituti addictus es cui servire regnare est; cujus servitutis intuitu, ille servum servorum se reputat, qui tenet Ecclesiae principatum: Hoc ergo sentias in te ipso, quod in Christo Jesu, ut sicut exinanivit se, formam servi accipiens [92 1Kb] , sic eorum qui tibi subjecti sunt, servum te reputes humilem et abjectum; non sit tibi dedecori humilitas quae decuit Filium Dei. De praelatione potes [Col. 1103D] habere gloriam, sed non apud Deum. Si autem gloriaris de humilitate, non eris insipiens. Reges gentium dominantur eorum, vos autem non sic [93 1Kb] . Non ergo te dominum exhibeas, sed ministrum. Petrus apostolus dicit: Non dominantes in clero, sed forma facti gregis in populo [94 1Kb] . Unde gloriabitur miser homo de immundo conceptus semine, genitus in peccato et natus, brevi vivens tempore [94* 1Kb] , fugiens velut umbra, et nunquam in eodem statu permanens? Si ergo te aliquo elationis motu aura favorabilis [Col. 1104A] afflaverit, recole illud quod dictum est Sede chiae: Viri tui pacifici seduxerunt te [95 1Kb] . Si te lactaverit peccator, non acquiescas, nec laus, vel potius fraus adulatoria te seducat [96 1Kb] . Perniciosum est praelato, libenter audire de se supra id quod sentit in se. Parco autem, dicit Apostolus [97 1Kb] , ne quis me existimet supra id quod videt in me, aut audit aliquid ex me. Porro ille non parcit sibi, nec suae animae miseretur, qui jactitat actus suos, volens aestimari quod non est, et nesciri quod est. Sit anima tua in manibus tuis semper, et Dominus in conspectu tuo [98 1Kb] , ut dicas, cum coeperit adulator applaudere: Narraverunt mihi iniqui fabulationes, sed non ut lex tua [99 1Kb] . Et illud: Nolite me vocare Noemi, sed Mara, quoniam amaritudine plena sum [Col. 1104B] [100 1Kb] . Sicut autem ventus dissipat nubes, sic tui vultus austeritas ventum adulationis et venenum detractionis exterminet. Interrumpe sermones malitiae, et intersere aliquid de lege Dei, de canticis Sion, de judiciis coelestis irae, de meritis sanctorum, de torrente voluptatis aeternae. Est qui plus credit alterius linguae de proprio statu, quam conscientiae suae. Porro longe est a salute membrum hujusmodi stupidum et infirmum, aegrotans, et se aegrotare non sentiens: eo ipso insanabile, quia insensibile. Quamplures video, qui, post acceptum coelestis gratiae donum, effluunt in passiones desideriorum, sicut et gentes, quae ignorant Deum! Tu a longo tempore possedisti vas tuum in sanctificatione. Quod fecisti hactenus, feliciter consumma, sic agens quotidie, [Col. 1104C] quasi semper incipias. Frequens est inter episcopos aliquem invenire, qui primum suae promotionis annum dedicet sanctitati: cumque in sua novitate sit factus agnus, inveteratus aliquot dierum fit rapacissimus lupus. De tali scriptum est: Ante messem totus effloruit, et immatura perfectio germinabit [1 1Kb] . Et de eodem: Si fructum fecerit, alii comedent illum [2 1Kb] . In omni angustia, totam spem tuam jacta in Domino, quoniam nomen Domini plurima fortitudo. Non confidas in eis qui solent dare verba, quorum amicitia quaestuaria est et familiaritas sumptuosa. Intelligis quae dico: et recolis Machabaeos, qui quoties Romanorum imploraverunt suffragium, eorum amicitia principibus et [Col. 1104D] populis Israel versa est in singultum. Frequenti, quaeso, scrutinio dispice, et attende qualis ex dono Dei sis, et qualis sis ex te ipso, et redde quae tua sunt tibi, et quae Dei Deo [2* 1Kb] . Recole quam miserabilem, quam infirmum te de ventre materno natura produxerit. Nudus egressus es de utero matris tuae, nudus natus es ad laborem, non ad honorem. Si quid tibi dispensatio coelestis adjecit, semper timeas illud Psalmistae: Verumtamen propter dolos posuisti eis, dejecisti eos dum allevarentur [3 1Kb] . Quidam episcopi [Col. 1105A] regum munificentias, et eleemosynas antiquorum, abusive baronias et regalia vocant, et in occasione turpissimae servitutis seipsos barones appeliant. Vereor ne de illis queruletur Dominus, et dicat: Ipsi regnaverunt, et non ex me; principes exstiterunt, et ego non cognovi [4 1Kb] . Scias te assumpsisse pastoris officium, non baronis. Certe Joseph in Aegypto patrem suum et fratres instruxit, ut dicerent Pharaoni: Viri pastores sumus [5 1Kb] . Maluit eos profiteri pastoris officium, quam principis aut baronis. Christus dicit: Ego sum pastor bonus [6 1Kb] ; tu vero constitutus es ab eo pastor aut villicus: villicatio tibi commissa est; et scias quia villicationis rationem reddere te oportet. Agricultura Dei tibi commissa est, opus est sarculo ut agricolae, baculo [Col. 1105B] ut pastori: sarculo, ut, tanquam prophetae filius, evellas et destruas, aedifices et plantes [7 1Kb] ; baculo utere, lupos ab ovili coercendo, oves debiles sustentando, erigendo lapsas, erroneas reducendo. Semper autem inter fructus episcopalis officii, aeterna temporalibus praeferantur. Et quoties te circa curam possessionum turbatrix activa sollicitat, nunquam tamen in te quies contemplativa degeneret. Fac alium pro te molere, tu animarum saluti solerter intende. Vacuum a saecularibus oportet esse animum, divinae servitutis obsequio consecratum. Magnis addictus es, noli minimis occupari. Minima et vilia sunt, quaecunque ad saeculi quaestus, et non ad lucra pertinent animarum. Saecularia negotia si habueritis, dicit Apostolus, eos qui contemptibiles [Col. 1105C] sunt inter vos, constituite ad judicandum [8 1Kb] . Si autem ad te intraverit causa pauperis, causa pupilli et viduae, judica in justitia pauperes, et argue in aequitate pro mansuetis terrae [9 1Kb] . Fac judicium injuriam patientibus [10 1Kb] , procura humilibus pacem, rebellibus obedientiam, claustris quietem, ordinem monasteriis, clericis disciplinam. In judiciis nunquam ad rumusculos movearis, nec tibi obrepat furtiva suspicio. Dominus Judam, quem proditorem noverat, quia non convincitur, non condemnat. Parcit mulieri in adulterio deprehensae, eo quod non appareat accusator [11 1Kb] . Non Sodomam subvertit, donec descendat et videat utrum clamorem opere compleverint [12 1Kb] . Ego, inquit, sicut audio, sic judico, cujus [Col. 1105D] audire est scire. Tu vero non nisi ex assertione partium et rationabili animi motu censeas ad sententias procedendum. Duo sane sunt, quae in judicio faciunt cordis oculum caligare, ira et cupiditas. Haec duo remittenda puniunt, et punienda remittunt: Ira siquidem justitiam Dei non operatur; cupiditas vero, dum quae sua sunt quaerit, judicia Dei tremenda contemnit. Tu vero manus tuas excute ab omni munere [13 1Kb] , et quod gratis accepisti, da gratis [14 1Kb] .

Non sis de numero illorum qui sequuntur retributionem, [Col. 1106A] nec vendas conscientiae tuae libertatem. Nemo possit tibi dicere: Ditavimus Abraham [15 1Kb] ; sed cum Samuele fiducialiter dicas: Loquimini coram Domino et Christo ejus, utrum bovem cujusquam tulerim aut equum, si quempiam calumniatus sum, si oppressi aliquem, si de manu cujusquam munus acceperim, et contemnam illud hodie vobisque restituam [16 1Kb] . Si mentem tuam munerum cupiditas titillaverit, ibi moriatur, ubi oritur nequissimum germen, et in suae matris utero praefocetur. Revolve in animo tuo quantum ex honoris assumptione profeceris, et ex quotidiana collatione spirituales virtutum metire profectus, utrum sis insolentior aut humilior, affabilior vel austerior, mansuetior aut gravior, liberarior aut avarior. Ex quadam enim [Col. 1106B] obligatione, quae tuo annexa est officio, exigitur a te spiritualium frugum mensura propensior, ut sis devotior in oratione, in lectione studiosior, in castitate cautior, parcior in sobrietate, patientior in duris, in risu rarior, suavior in conversatione, gravior in vultu, et gestu et habitu, moderatior in verbis, profusior in lacrymis, in charitate ferventior. Redde conscientiae tuae de quotidianis actibus rationem, vide si diem et noctem sine cujuslibet peccati macula transegisti, si minus legisti, aut orasti; si in verbo, si in cibo, si in potu, si in somno temperantiae modum excessisti, et scias non modicam esse temporis illius jacturam, quod in otio aut fabulis expendisti. Caeteri divites sunt in latibulis suis, sicut leaenae in fovea, ericius in antro, [Col. 1106C] leo in spelunca. Tu te omnibus exhibe, cogitans te omnium servum, nec tibi, sed cunctis genitum te vivere credas, datum indoctis doctorem, consolatorem pauperum, solatium oppressorum, patrem orphanorum, defensorem viduarum, et omnibus debitorem. Adhuc replico, ut ad eruditionem plurium in sacra Scriptura te exerceas, ut quod tibi conversatio curialis quandoque praeripuit, gratia magistrante recuperes. Otiositas inimica est animae. Si non legeris, si non studueris, dormitabit anima tua prae taedio [17 1Kb] , et hostes tui animae sabbata tua deridebunt [18 1Kb] . Tu igitur, praesul optime, animarum saluti omnia postpone. Tanto enim digniores sunt animae corporibus et universis quae humana ambitio [Col. 1106D] concupiscit, quantum dignitate praeeminet coelum terrae. Et, ut verbo Apostoli ad Timotheum scribentis liceat mihi uti: Nemo contemnat adolescentiam tuam, sed esto exemplum fidelibus verbo et conversatione [19 1Kb] . Semina super omnes aquas, super bonos et malos, publice et privatim. Modis omnibus cave ne saecularibus te involvas. Nulla enim consonantia est Spiritus Dei ad spiritum hujus mundi; permane in vocatione tua. Mundus in maligno positus est [20 1Kb] . Noli aemulari in malignantibus [21 1Kb] , [Col. 1107A] sed permane in vocatione tua, secundum mensuram regulae, qua mensus est tibi Deus. Hodie apud quosdam consistit in his duntaxat episcopalis auctoritas, ut creta vel fimo ager sationarius impinguetur, ut multiplicentur vivaria, et clausulae ferarum possessionumque termini dilatentur. In aedificandis palatiis, molendinis, et furnis; in augendis reditibus tota pontificum sollicitudo fervescit. Nunquid vox Salvatoris est ad Principem apostolorum et praesulum: Si diligis me, excole terras, aedifica domos altas? Legimus eum dixisse ad Petrum: Si amas me, pasce oves meas [22 1Kb] . Haeres es et vicarius Petri, pasce oves meas evangelizando, fac opus evangelistae et pastoris; non erubescas Evangelium, [Col. 1107B] si erubescendum non credis pastoris officium. Insta importune, opportune [22* 1Kb] , ministerium tuum imple. Ministerium tuum plus oneris habet quam honoris. Si affectas honorem, mercenarius es; si onus amplecteris, potens est Dominus augere gratiam suam, ut lucra ex lucris et ex profectibus profectus accedant. Quod si abhorreas onus, et insufficientem te reputes, sera querela est, prius sedisse debueras et aestimasse opus, sarcinulam ponderasse, computasse virtutum sumptus, et dignitati meritum comparasse. Si te tamen deterreat labor plus solito, spes mercedis invitet: Unusquisque enim secundum suum laborem mercedem accipiet [23 1Kb] . Si te curialium et maxime scacarii [(19) 1Kb] labyrinthis immerseris, magna spiritualis exercitii dispendia patieris. Nemo [Col. 1107C] potest duobus dominis servire, Deo et mammonae [24 1Kb] . Non excidat a te quomodo in tonsura capitis, quando electus es in sortem Domini, renuntiasti ignominiae laicali. In die autem consecrationis tuae, super abrenuntiatione saecularium emisisti vota, quae distinxerunt labia tua. Alligatus es verbis oris tui, ubi ad consecrantis interrogationem sine exceptione aliqua promisisti quod, de caetero, a terrenis negotiis et a turpibus lucris te alienares, tuamque sollicitudinem divinis semper negotiis mancipares. Quid tibi ad scacarium, quid tibi ad fiscales reditus, ut vel horula brevi curam posthabeas animarum? Nunquid Christus te ad telonium elegit? Matthaeus semel inde assumptus, denuo ad ipsum non rediit. Non sis ergo in turba eorum qui [Col. 1107D] saecularia spiritualibus anteponunt, glutientes camelum, culicemque liquantes [25 1Kb] . Legimus [26 1Kb] quod in diebus Constantini quidam episcopi principi adulantes, majorem reverentiam regalibus edictis quam sanctionibus evangelicis exhibebant. [Col. 1108A] Sunt et hodie quibus commissa erat dispensatio Verbi Dei, qui silent a bonis [27 1Kb] , canes muti, non valentes, imo non volentes latrare [28 1Kb] , nisi forte evangelicae libertati obgrunniant et oblatrent: conversi enim sunt in arcum parvum [29 1Kb] , praebentes seipsos arma iniquitatis peccato. Juste judicate, qui judicatis orbem [30 1Kb] : nam et ille, qui terribilis est super filios hominum [31 1Kb] , etiam justitias judicabit [31* 1Kb] . Verbum prophetae est: Vae qui conditis leges iniquas, et justitiam justi aufertis ab eo [32 1Kb] . Vis, ut aliqua lex tibi gratia exempli proponatur? Pauperrimus aliquis inhorrescit nuditate et fame, videtque uxorem et familiam suam inedia lethali tabescere; certe eis mors imminet, nisi rapiat aut furetur. Furatur itaque modicum aliquid, dubium [Col. 1108B] vitae discrimen eligens, ut certum periculum mortis et famis angustia importabilis evitetur. Miserabilis homo in furto deprehenditur, et damnatur ad mortem. Judices vero nec miseriam pauperis, nec urgentiam necessitatis, quae ipsum ad furandum compulit, pensant. Nunquid justiores sunt Deo, qui in lege, quam dedit Moysi, pecuniaria mulcta fures puniri decrevit? Nunquid est aequior lex eorum lege imperiali, quam vigilanti studio et exactissima deliberatione sancivit aequitas? Illa equidem inter furem manifestum, et non manifestum circumspecte distinguit, et hunc in duplum, illum vero in quadruplum punit. Porro, sicut Jeremias deplorat [33 1Kb] , adulteriis plena est terra, et passim conjugati atque [Col. 1108C] soluti ad uxores hinniunt alienas; pauper rapiens alienam oviculam suspenditur, adulter alienam uxorem rapiens patientissime sustinetur. Haec est detestabilis patientia, quem Apostolus ironice proponebat. Libenter, inquit, suffertis insipientes, cum sitis ipsi sapientes [34 1Kb] . Audiant itaque nostri reges quod rex sapientissimus Salomon in Proverbiis suis dicat: Non est grandis culpa, cum quis furatus fuerit; furatur enim, ut esurientem impleat animam; deprehensus quoque reddet septuplum; qui autem adulter est, propter cordis inopiam perdet animam suam; turpitudinem et ignominiam congregat sibi, et opprobrium illius non delebitur [35 1Kb] .

Lex Mosaica [36 1Kb] et imperatoriae sanctiones adulteros [37 1Kb] , et eos qui nefando coitu legem naturae [Col. 1108D] impugnant, morti addicunt. Propterea etiam principibus datus est gladius ad vindictam malefactorum [38 1Kb] ; ipsi vero abominationes eorum dissimulant, aut per impunitatem potius fovent. Videntes furem currunt cum eo, et portionem suam cum [Col. 1109A] adulteris ponunt, et polluti labii participio peccant, et non corrigunt, ut eis conveniat quod Apostolus dicit [39 1Kb] : Propterea vos non corripitis, quia eadem saepius agitis. Omnia illicita committuntur impune, nullusque pro divinae legis praevaricatione damnatur [40 1Kb] ; imo laudatur peccator in desideriis animae suae, et iniquus benedicitur [41 1Kb] .

Impunitas est equidem negligentiae filia, contumaciae mater, radix peccati, nutrix adulterii et incestus, mortis aeternae praeambula, praeparatrix inferni; per impunitatem impiorum malitia convalescit, per hanc in suis stercoribus miseri computrescunt, atque peccatorum suorum bibentes urinam, gloriantur cum male fecerint, et exsultant in rebus pessimis. Quantum sit innocentiae bonum [Col. 1109B] nesciunt, qui semper nocere noverunt, tanto liberius, quanto desperatius, totas in peccatis habenas concupiscentiae laxant, toto desideriorum impetu feruntur praecipites in contemptum, sicut scriptum est: Peccator, cum venerit in profundum malorum, contemnet [42 1Kb] . Sancta Dei mandata et terribilia ejus judicia verba reputant, nec mortis aeternae supplicia timent, donec pernicioso nimis experimento cognoscant per interminabiles cruciatus, quod credere aut timere noluerant. Nam, cum Christus in judicio corpus illud exhibuerit pro salute nostra susceptum, pro nostra absolutione damnatum, pro nostrorum vulnerum medicina clavis et lancea perforatum, quid erit, quando [Col. 1109C] contra immunditias nostras, livores et cicatrices in accusationem et damnationem nostrae pertinaciae proferentur? Illud coelestem exasperat iram, et plerisque discrimen aeternae damnationis accumulat, quod quidem principes sacerdotum et seniores populi, licet non dictent judicia sanguinis, eadem tamen tractant disputando et disceptando de illis, seque ideo immunes a culpa reputant, quod mortis aut truncationis membrorum judicium decernentes, a pronuntiatione duntaxat et exsecutione poenalis sententiae se absentant. Sed quid hac simulatione perniciosius est? Nunquid discutere et definire licitum est, quod pronuntiare non licet? Certe Saul de morte David multiplici machinatione tractabat, et ut malitiam suam sub umbra innocentiae palliaret, [Col. 1109D] dicebat: Non sit manus mea in eum, sed sit super eum manus Philistinorum [43 1Kb] . Sane quantum haec dissimulatio eum excusabat apud homines, tantum apud Deum eumdem damnabilius accusabat. Expressa similitudinis forma, in consistorio illo, in quo Christus ad mortem damnatus est, Pharisaei et scribae dicebant: Nobis non licet interficere quemquam [44 1Kb] . Cumque tamen clamarent, dicentes: Crucifige [45 1Kb] , sententiam in eo occisionis cruenta malignitate dictabant. Quem occidebant gladio linguae, publice protestabantur sibi occidere [Col. 1110A] non licere, eorumque iniquitas eo ipso detestabilior erat, quia ut evaderent humanum judicium, eam simulatio innocentiae occultabat. Animabus praelatus es, non corporibus, nihil praelato commune est cum Pilato. Christi villicus es, et vicarius Petri; nec te respondere oportet Caesari de commissa tibi jurisdictione, sed Christo. Quidam tamen per usurpatas saeculi administrationes se vinculo curiali obnoxiant, et quasi renuntiaverint suae privilegio dignitatis, calculum durioris eventus exspectant. Nam pro causa hujusmodi hodie in Sicilia mancipati sunt episcopi quidam carceralibus vinculis, nec aliquod exspectant ab Eclesia Romana solatium, quibus improperatur a summo pontifice, ut bibant de calice, quem sibi temere miscuerunt. [Col. 1110B] Ad umbratilem hujus temporis justitiam spectat illud, quod si episcopus aut sacerdos occiditur, poena tanti flagitii sub dissimulatione transitur; pro interemptione vero Judaei exactissima districtione rigor judiciarius exercetur. De tota illa multitudine, quae in necem beati Thomae archiepiscopi et primatis manum consilii et auxilii praebuerunt, nec unus auriculam perdidit. Interempta vero uxore Aaron Judaei, in illius rei auctores et consiliarios exquisitis suppliciorum generibus tota terra infremuit.

Illud nihilominus absurdum detestandumque dicitur, quod effracta ecclesiarum immunitate et dignitate sacri ordinis conculcata, quidam principes terrae de sola immunitate cogitant ferarum, [Col. 1110C] et, hominibus gementibus inter serviles angarias, cervi, capreoli, damae et lepores privilegio summae libertatis exsultant. Pauperum segetes et hortos impune depascunt, nec est qui eos arcere praesumat; lex enim funesta homines hodie, non solum de captione ferarum, sed de simplici captionis suspicione condemnat. Succiduntur membra, quae in causam humanae propagationis natura creavit, effodiuntur oculi, pedes etiam manusque truncantur, et homo qui ad imaginem et similitudinem Dei creatus est, in sui Creatoris contumeliam horribiliter deformatur. Hanc equidem et alias odibiles Deo leges dominus rex non instituit, sed institutas invenit, quae sicut conditoribus versae sunt in aeternum supplicium, [Col. 1110D] ita domino regi cederent in praemium salutis aeternae, si eas, hortatu vestro, aut omnino delere studeret, aut ex parte aliqua temperaret. Deus equidem propter hominem bestias fecit; et sicut legitis in Genesi [46 1Kb] , voluit et praecepit Dominus, hominem piscibus maris, avibus coeli, et bestiis terrae, et cunctis animantibus dominari; ut taceam de conjugiis, quae per violentiam contrahuntur, de pupillorum custodiis et tutelis, quas sola dictat ambitio, et de aliis enormitatibus innumeris, quas refrigescente charitate multorum communis abusio [Col. 1111A] introduxit. Tuum saltem excitet zelum quod, ecclesiastica dignitate calcata, vineam Domini, quam plantavit dextera ejus, exterminavit aper de silva [46* 1Kb] . Misereatur Dominus vineae suae, et exsurgat eo inspirante aliquis ex filiis excussorum [47 1Kb] , qui avulsas propagines ejus in sanguine suo studeat replantare. Positus es inter principes populorum, inter patres conscriptos, quibus dati sunt gladii in manibus eorum ad faciendam vindictam in nationibus [47* 1Kb] . Exsurge igitur, homo Dei, ex adverso ascende, ad opus fortitudinis te accingens: succurre plagae Ecclesiae: vende cum apostolis tunicam, ut enias gladium, ignitum eloquium et spiritum vehementem [48 1Kb] : arma potentia Deo ad convincem lam omnem inobedientiam [48* 1Kb] , ad captivandum omnem intellectum [Col. 1111B] in obsequium Christi. Vas electionis es, ut portes nomen Domini coram gentibus et regibus. Evaginato linguae gladio, in exsecutionem episcopalis justitiae, juxta formam quae tuae professioni annexa est, circumcurre; vultus tuus sit super facientes mala [49 1Kb] . Clama iniquis, nolite inique agere, et delinquentibus, nolite exaltare cornu. Dominus Jeremiae, et in Jeremia loquitur tibi, dicens: Sta in atrio domus Domini, et loquere ad omnes, si forte audiant et poeniteant, et convertantur a via sua mala [49* 1Kb] . Vade et clama sermones istos: Revertere, aversatrix Israel, dicit Dominus, et non avertam faciem meam a vobis; convertimini filii Israel revertentes [50 1Kb] .

[Col. 1111C] Duo sunt, justititia et libertas, pro quibus quisque fidelis usque ad sanguinem stare debet. Si ergo res exegerit, pro justitia et libertate Ecclesiae, non dubites facultates tuas raptoribus, famam ludibrio, fortunam periculis, et caput hostilibus gladiis objectare. Delectabile spectaculum est angelis, si sit homo pro justitia opprobrium abundantibus et despectio superbis [50* 1Kb] . Apostolus non verebatur vitam suam periculis exponere pro subjectis. Et ego, inquit, superimpendar pro animabus vestris [51 1Kb] . Cum Dei beneficiis etiam angeli se impares fateantur, quid ei retribuere potes pro omnibus quae tibi ejus gratia praerogavit [51* 1Kb] ? Pro te posuit ad mortem animam suam, quid ergo vereris pro eo ponere vitam brevem, fragilem et incertam, quam lex mortis in [Col. 1111D] proximo exactura est, et nunc eam salubrius posset offerre devotio? Utinam daret voluntas, quod necessitas extorquebit, et quod tunc solvetur ex [Col. 1112A] debito, nunc offeretur ex voto; testimonio Veritatis [52 1Kb] , qui vitam suam perdiderit, eam custodiet, et qui eam custodierit, perdet; longe consiliosius est perdere illam, ut custodias, quam custodire ut perdas. Si ergo Christi discipulus es, ignoscat zelus tuus, exsurgat episcopalis auctoritas, nec inveniaris in magnis minimus, qui magnus in minimis exstitisti. Si longa est manus regis, longior debet esse manus episcopi. Arripiat judicium manus tua. Si dixeris, plaga magna est, et curari non potest, scias quia major est divina misericordia, quam humana miseria. Spera et confide in eo qui posuit adjutorium super potentem [52* 1Kb] , cui non erit impossibile omne verbum. Stabulario dictum est: Curam illius habe [53 1Kb] . Curam habere et non curare praeciperis. [Col. 1112B] Cura ergo et labora; nam si aegrotum non curaveris, implesti tamen medici vices, si nihil ex contingentibus omisisti. Apostolus non dicit plus profui, sed plus omnibus laboravi [54 1Kb] . Deus autem mercedem laborum sanctorum, non ex proventu laboris, sed ex labore metitur. Ideo Paulus non in plurima obventione laborum, sed in pluribus laboribus gloriatur [55 1Kb] . Annuntia populo scelera eorum, si obduratae frontis sunt, et tu e diverso frontem tuam obdura, frontem duram fronte duriore obtundas, ut dicat tibi Dominus, quod legitur quandoque dixisse prophetae [56 1Kb] : Dedi frontem tuam duriorem frontibus eorum. Sufficit, si cum Apostolo secura conscientia dicere merearis: Contestor vos hodie, [Col. 1112C] quia mundus sum a sanguine omnium vestrum. Non enim subterfugi, quominus annuntiarem vobis omne consilium Dei [57 1Kb] . Sicut beatus Hieronymus scribit [58 1Kb] : Maluit Joannes periclitari apud regem, quam divinae legis silere justitiam. Elias contra Achab et Jezabel, et Joannes contra Herodem et Herodiadem missi sunt. Vide, si et tu a Deo missus es, ut magnates terrae arguas, Achab et Herode pejores. Constat enim Achab Judaeum, et Herodem proselytum fuisse; damnabilius autem est in Christiano quodlibet crimen, quam in proselyto vel Judaeo. Sic ergo studeas implere pontificem, ut in Domino vivas, et in Domino moriaris. Verbum Apostoli est: Sive vivimus, sive morimur, Domini sumus [59 1Kb] . Vita quidem confessorem, causa martyrem [Col. 1112D] facit; ubi autem persecutionis causa non imminet, pia in se ipsum crudelitas et desiderium patiendi vicem martyrii recompenset. Vale.




[Col. 1113]
INVECTIVA IN DEPRAVATOREM OPERUM BLESENSIS.

[Col. 1113A] Exhortatiunculam tuam cum gratiarum actione multiplici suscepissem, nisi praeblandientis suaviloquii lenitas captiosa in evidentis injuriam convicii evasisset. Scriptum est quia omnis homo primum bonum vinum ponit [60 1Kb] ; nec propinantur venena nisi melle condita. Si prologum istius opusculi mei super Job diligentius inspexisses, me satis excusabilem faciebant ea quae mihi liberum scribendi arbitrium omnino invidebant. Sane ante opusculum illud nondum hoc genus scribendi attigeram, simplicesque laboris mei primitias, quas in Christi obsequium dedicabam, et tunc primo nascentem studii mei spiritualis infantiam exquisitis machinationibus impugnasti. Parcere simplicitati debueras, nec in derisionis materiam dare salivas [Col. 1113B] decurrentes in barbam David [61 1Kb] , et verba infantilia Jeremiae [62 1Kb] . Et ego quidem carnalis homo sum, et venundatus sub peccato [63 1Kb] : tu vero regularis canonicus, et spiritualis homo, quod in canonica Epistola legitur, recolere debuisses: Si praeoccupatus fuerit homo in aliquo dilecto, vos, qui spirituales estis, instruite hujusmodi in spiritu lenitatis [64 1Kb] . Utinam corripiat me justus in misericordia, et increpet me [65 1Kb] . Benigna enim est correctio, quae ex charitate procedit; nam et charitas benigna est [66 1Kb] . Porro ex abundantia cordis, et ex adipe iniquitatis os tuum locutum est; ideo lingua caedens proximum vulneras, calamum quassatum conteris, et exstinguens linum fumigans [67 1Kb] , in spiritu vehementi conteris naves Tharsis [68 1Kb] . Sciolus es, paucaeque [Col. 1113C] litterae faciunt te insanum. Volens ergo constituere justitiam tuam, conversus es in verba malitiae, aliosque judicans et diffamans, venaris tibi ex aliena depravatione favorem. Pro minimo tamen mihi est, ut a te judicer, aut ab humano die. Qui enim judicat me, Dominus est [69 1Kb] . Quis te constituit judicem super nos? Tu quis es, qui judicas servum alienum? Domino suo stat, aut cadit: stabit autem [69* 1Kb] . Ego vero, quem impudentius et imprudentius arguis, arguam te et statuam contra faciem tuam, ut discas non blasphemare. Apponam ergo sagittas potentis acutas contra linguam dolosam [70 1Kb] , maledicam, magniloquam, scurrilem, dissolutam; loquar contra sibilos serpentis antiqui: nam in lingua [Col. 1114A] tua loquitur, qui quondam in serpente locutus est [71 1Kb] . Lingua siquidem detractoria, vipera est, leniter transit, et graviter percutit. Membrum substantia modicum, malitia magnum, et, ut verbo B. Jacobi utar: Lingua modicum membrum est, sed plenum veneno mortifero [72 1Kb] . Si quis putat se religiosum esse, non refrenans linguam suam, hujus vana est religio [73 1Kb] . Religiosum te putas, quia religionis habitum geris, sed sanctitas et lingua viperea simul esse non possunt. Sane vir linguosus non dirigetur in terra [74 1Kb] ; incircumcisa enim labia plurimum sordis sibi coagulant; et omne vas, quod non habet cooperculum, in lege Domini reputatur immundum [75 1Kb] . Verbum Isaiae est: Cultus justitiae silentium [76 1Kb] . Utinam posuisses ostium circumstantiae labiis tuis [76* 1Kb] , et [Col. 1114B] non prosiluisses usque ad maledicendum! Maledici enim regnum Dei non possidebunt [77 1Kb] . Ad rixas me invitas invitum. Testimonio enim Salomonis: Qui dimittit aquam, caput est jurgiorum [78 1Kb] , et lingua occasio est scandali, quoties in dectractionis profluvium se diffundit.

Qui me commorit, (melius non tangere clamo)
Flebit, et insignis tota cantabitur urbe [79 1Kb] .
Utinam tacuisses, ut prudentior appareres. Sed unde me nosti?

Non exspectato vulnus ab hoste tuli [80 1Kb]
Porro licet faciem tuam non viderim,

. . . . . ego te intus et in cute novi [81 1Kb]
Existimasti inique quod essem tui similis [82 1Kb] . Ego [Col. 1114C] quidem in opere meo simpliciter ambulabam, tu dolose agebas in lingua tua. Seminabam triticum, et tu inimicus homo superseminabas zizania [83 1Kb] . Noli, quaeso, loquendo sublimia gloriari, non plus sapere quam oportet [84 1Kb] . Alta enim sapere mors est. Et facile periclitatur qui se in alto prospiciens obstupescit.

Dicis, et scribis, quia me non vidisti. Gaudeo plane quod me non videris. Jam spiritum aspidis in te sensi. Utinam me non videat oculus basilisci. Invide et detractor Deo odibilis, quid me mordes? Qui enim detrahit, dicit Ecclesiastes [85 1Kb] , sicut serpens, qui mordet in occulto. Si invicem mordetis et comeditis, dicit Paulus, nonne ab invicem consumemini [86 1Kb] ? Si ore ad os disputatio et conflictus [Col. 1115A] esset inter nos, patientius sustinerem. Facile est tibi impugnare absentem, testeque Hieronymo, delicata doctrina est pugnam dictare de muro. In me utinam experiaris et oris et operis vocem! Tutum tamen mihi esse non arbitror cum homine cerebroso contentiosum funem trahere, et, contra consilium Salomonis, stulto juxta suam stultitiam respondere [87 1Kb] . Meas ergo injurias dissimularem silentio; sed vereor ne deterioris in te praesumptionis excitet incentiva vaga et effrenis impunitas. Epistolam scribere incoeperam, sed exuberans materia loquendi non patitur se ad epistolare compendium coarctari. In librum ergo epistola crescit, et evenit Salomonis verbum, quia faciendorum librorum non erit finis [88 1Kb] . Decebat ordinem [Col. 1115B] tuum ea scribere quae publicae utilitati proficerent, quae mentem reficerent, quae omnem intellectum in servitutem et obsequium Christi redigerent. Tu vero, apostolicae professionis oblitus cui dederas manus, et illius quae secundum pietatem est doctrinae, ut verbo Apostoli utar, superbus et nihil sciens, languens circa quaestiones et pugnas verborum [89 1Kb] , cum illis, qui detractioni et scurrilitati vacant, matronalem adulteratis sacrae Scripturae integritatem, Jeremia lamentante et dicente: Contritum est cor meum intra me a facie Domini et sanctorum verborum ejus, quoniam adulteris plena est terra [90 1Kb] . De te et consimilibus tuis Apostolus loquens: Audivimus, inquit, quosdam ambulantes inter vos inquiete, et curiose agentes. His qui hujusmodi sunt denuntiamus [Col. 1115C] et obsecramus in Domino, ut cum silentio panem suum manducent [91 1Kb] . Adulatorem principis, et sancti ordinis delatorem, vocas hominem, quem non nosti, sed docuisti linguam tuam loqui mendacium: et in hac parte mentita est iniquitas sibi [92 1Kb] . Spiritus Dei reddit testimonium spiritui meo, quia nunquam fui olei venditor, nec soleo magnates palpare in vitiis, aut laudare peccatorem in desideriis animae suae [93 1Kb] . In Compendio meo super Job, in Epistolis meis, in libro Exhortationum mearum, in Dialogo meo ad regem Henricum, in tractatu meo De Jerosolymitana peregrinatione, in libro meo De praestigiis fortunae; et in opere meo novello De assertione fidei, in libro Contra perfidiam Judaeorum, [Col. 1115D] in libro De confessione et poenitentia, et in eo qui Canon episcopalis inscribitur, et in quam plurimis aliis scriptis meis, regem nostrum, et alios terrae magnates, ubi materia se offert, plena libertate redarguo, [Col. 1116A] sollicite suggerens quidquid ad eorum aedificationem citra invectivae injuriam potest humana devotio. Vitam religiosorum, quorum diversae sunt species (polymita est enim tunica Joseph [94 1Kb] , et circumamicta varietatibus sponsa Christi [94* 1Kb] ) tota cordis affectione veneror, ipsorumque pedes brachiis devotissimae humilitatis amplector. Scio enim quia, prae cunctis saecularibus, et clericis et laicis, tanto differentius virtutum titulos referunt, quanto impressioribus vestigiis apostolorum regulis inhaeserunt. Ipsi in humilitate, hospitalitate, obedientia, charitate et caeteris, quibus regnum Dei rapitur ac possidetur, indefessa sollicitudine se exercent. Hi carnem deprimunt, spiritum erigunt, vitam in terra ducentes angelicam, Christo militant in tenuitate [Col. 1116B] ciborum, in asperitate vestium, in vigiliarum excubiis, in psalmis, et hymnis et canticis spiritualibus, in confessionibus, in disciplinis et lacrymis, in coelestium suspiriis, in ignitis compunctionibus et in jubilationibus arcanis, in excessibus mentis, dulcibusque susurriis, in quibusdam gloriae coelestis experientiis, in amplexibus Sponsi. Porro illud omnino dissimulare non poteram: quod cum caeteri balsamum gloriosae opinionis in odorem suavitatis effundant, tu tibique similes facti estis odor mortis in mortem [95 1Kb] . Quod si textura cilicii et pelles, sicut ad excusandas excusationes in peccatis allegas [96 1Kb] , foris exponuntur pulveri et labori, utinam sint pelles Salomonis [97 1Kb] , et non pelles terrae Madian. [Col. 1116C] Utinam, qui pro domorum suarum negotiis exeunt, molant pro his qui in lecto sunt, et se dissolutius ad illicita non relaxent. Legimus autem in libro quotidianorum eventuum, quod in his qui evomuerunt saeculum, frequenter amor saeculi recidivat, suamque reaedificantes Jericho, quam in primitiva conversatione subverterant, ignem et cineres ambitionis suscitant jam sopitos [98 1Kb] . Et quid est in vobis amor mundi nisi odium Dei? quid est ardor ille concupiscentiae, qui aurum vestrum vertit in scoriam, nisi mors animae, transgressionis mater, magistra nocendi, primipilaria iniquitatis, auriga malitiae, sicaria virtutum, seditionis origo, et fovea scandalorum? Non ad jactantiam dico, sed ut impudentiam tuam (frons enim meretricis facta est [Col. 1116D] tibi [99 1Kb] , quamplurium Angliae magnatum testimonio et assertione) retundam. Bonae memoriae rex Henricus pro denario S. Petri [(20) 6Kb] , quandoque adversus duos priores ordinis tui inexorabiliter et irreconciliabiliter [Col. 1117A] excanduerat. Nemo praesumebat se opponere ex adverso; ego steti in confractione pro eis, et in tempore iracundiae factus sum reconciliatio [100 1Kb] . Ad instantiam meam, inspirante Deo, frequenter regia manus in eleemosynarum gratia munifice et magnifice se effudit, et adhuc eleemosynas illas enarrat Ecclesia sanctorum [1 1Kb] . Testimonio multitudinis aulicae quandoque ad meae parvitatis instantiam, eo adjuvante, in cujus manu sunt corda regum [2 1Kb] , magna debita personis ecclesiasticis condonavit, relaxavit compeditos, et damnatorum supplicia levigavit. Illud autem aequanimiter ferre non possum, quod, abjecto consilio et congregatione justorum, qui prius fueras canonicus regularis, factus es canonicus insularis. Signum aegrotantis [Col. 1117B] animi est, quod exis a conversatione communi, solitudinem congregationi praetulisti, et insulam claustro. Fecisti te anathema fratribus tuis, terram promissionis pro Aegypto, pro Babylone Jerusalem, et coelum deseris pro inferno. Quid tibi et solitudini? Vae soli [3 1Kb] . Multos in discrimen animae solitudo dejecit. Erraverunt in solitudine quidam, et a serpentibus [Col. 1118A] perierunt [4 1Kb] . Ego serpentes reputo vipereas cogitationes, quae te in solitudine obsederunt. Ibi tentationum turba te circumstrepit, ibi multiplex vitiorum exercitus te infestat: cumque videaris evasisse fremitus mundi, mundus in hac singularitate tua tibi cum multiplicibus phantasiis insultat. Sedere posses in claustro solitarius, et tacere, et levare te super te. Ibi sunt, testimonio Job, qui aedificant sibi solitudines [5 1Kb] ; ibi inter multos poteras esse tecum. Nunc autem solus es, et tamen in turbis affectuum. Habebas in claustro secretum solitudinis, locum poenitentiae, pacem animae, contemplationis arcanum, gaudium in Spiritu sancto, consilium in haesitatione, in tentatione remedium, et in omnibus efficax beneficium medicinae. Ibi virtutum [Col. 1118B] schola est, summae ibi modestiae usus, morum regularitas, legendi libertas, fraternitatis affectio, omnium communicatio, disciplinae vigor, lex obedientiae, vinculum charitatis, et mutua obsequela.

Verum molestus est tibi poenitentiae labor, abstinentia onerosa, importabilis disciplinae austeritas, [Col. 1119A] quae sola est clavis innocentiae, religionis anchora, custodia cordis, et peremptoria prorsus appetitus illiciti. Propter quod Propheta [6 1Kb] nos admonet apprehendere disciplinam. Et Apostolus dicit: Si estis extra disciplinam, ergo filii adulteri estis [7 1Kb] . Vereor, ne qui spiritu coepisti, carne consummeris [8 1Kb] ; et ne te tangat illud Isaiae verbum: Concepisti ardorem, et stipulam peperisti [9 1Kb] . Primam enim fidem irritam faciens, sub quodam religionis colore fundamentum initiatae religionis evertis, tuamque animam quasi sub jactu aleae ponens, in salutis et famae tuae periculum te devolvis. Scriptum est: Qui amat periculum, in eo peribit [10 1Kb] . Et nunc quid tibi vis in via Aegypti? et quid tibi in via Assyriorum, ut bibas aquam turbidam? Aquam Siloes respuisti, et [Col. 1119B] elegisti aquas Rasin [11 1Kb] ; dereliquisti fontem aquae vivae, et fodisti tibi cisternas veteres, quae aquam continere non possunt [12 1Kb] . Nam, ut sermonibus extraordinariis et scurrilibus vaces, tanquam ferus de silva, singulariter vivis, et qui de radicibus et herbis [13 1Kb] , si verus anachoreta esses, sustentari debueras, tibi et puero tuo fratrum tuorum vestes et alimenta usurpas. Porro, cum duae sint leges, interior et exterior, licet tibi, et his qui tibi blandiuntur placeat singularitas tua, spiritus tamen veritatis, qui neminem palpat, et ipse est lex interior, quae te accusat et damnat. Assuesce igitur jugo Domini, frater invise; te enim non vidi. Pone, sicut dixit Salomon, pedem tuum in compedibus illius, et ne accideris [Col. 1119C] in vinculis ejus [14 1Kb] . Vides quia omnis creatura vanitati subjecta est [15 1Kb] , et in imagine pertransit homo [16 1Kb] . Non ergo aliquo singularitatis obtentu deseras domum tuam, ne alibi domum tibi aedifices ad gehennam. In ea vocatione, in qua Vocatus es, finaliter persevera. Apostolus enim ad Thessalonicenses scribens: Operam, inquit, detis, ut quieti sitis, et vestrum negotium peragatis [17 1Kb] , negotium salutis insinuans. Idem ad Corinthios scribens: Fratres, inquit, mei dilecti, stabiles semper estote et immobiles in opere Dei [18 1Kb] . Claustrum semel ingressus clausisti te, et Christi vinculis alligasti. Clausus es et alligatus per ordinis censuram, per disciplinae observantiam, per stabilitatis promissionem, per clausuram reverentiae et timoris, per obedientiae [Col. 1119D] ligaturam. Clausuram hanc ille abjecerat, de quo Salomon improperans, dicit: Per agrum pigri hominis transivi, et per vineam stulti, maceria lapidum destructa erat, totumque repleverant urticae et spinae [19 1Kb] . Quasi aliquid caeteris altius et coelestius sapias, libertatem tibi cujusdam familiaritatis usurpas. Scias autem, quod recedens a claustro elongaris a Deo; nec te potes facere liberiorem, quam si claustralem diligas et impleas servitutem. Sane tua te litteratura insanum et praevaricatorem regularum observantiae facit. Sed, juxta verbum Sapientiae, Melior [Col. 1120A] est homo minoratus sapientia, et sensu deficiens in timore, quam qui abundat sensu, et transgreditur legem Dei [20 1Kb] . Ideo te in solitudinem recepisti, ut scurriles ineptias licentius mediteris, atque in opinionis alienae discrimen possis liberius evagari.

Eapropter te jam non annumero inter lupos rapaces, qui veniunt sub vestimentis ovium [21 1Kb] , sicut me quosdam religiosos insimulasse causaris, sed inter pulices mordaces te pono, inter demolientes tineas, inter cynomias et ciniphes, et muscas Aegypti gravissimas. Quare de quadrantibus nos arguis, qui de oblationibus pauperum, et de viduarum quadrantibus vivis? Nonne prior tuus ecclesiis apponit ecclesias, et reditum reditui, atque possessionem possessioni [Col. 1120B] accumulat? Quod si ad colorandam turpitudinem culpae titulum publicae utilitatis allegas, scias quia nec eum defendit numerus, nec multitudo conventualis excusat. Non enim minus ardebit, qui cum multis aut pro multis ardebit. Cum vero Apostolus dicat, hoc ipsum delictum esse in vobis, quod vestra repetitis, et non potius injuriam patimini [22 1Kb] ; tu pauperrimus legista de legibus garris, et contra Turonense concilium, contra legem Dei, et in animae tuae perniciem usurpas officium postulandi.

Quid tibi, et togatorum professioni, qui mortuus eras mundo, et complantatus similitudini mortis Christi? Abjecta lege Domini, quae immaculata est, convertens animas, legibus decurtatis et corruptis [Col. 1120C] in libro pauperum te exerces, ut in causis non ex originali scriptura, sed ex integro et corrupto alleges. Certe, sicut Tripartita historia refert [23 1Kb] , Joannes Chrysostomus, licet juris civilis scientia praeemineret, rogatus tamen a familiaribus suis, ut eorum causas ageret, nomen semper abhorruit advocati. Nam in homine religioso vile et abjectum est advocationis officium; quod satis insinuat Apostolus, dicens: Saecularia negotia si habueritis, eos qui contemptibiliores sunt inter vos, constituite ad judicandum [24 1Kb] . Isti sunt cilicia et pelles, de quibus loqueris, qui foras ad pulverem exeunt et laborem; et utinam tendantur, sicut tabernacula Cedar [25 1Kb] , ut se ad illicita non relaxent! Clericorum voluptates accusas, quas apud plerosque spirituales in Christo [Col. 1120D] potius censeo, quam carnales. Novi quamplurimos, quibus ad occasionem turpitudinis suspectior esset sua camera, quam forte tibi ecclesia; plus fortasse in tuis semicinctiis, quam clericus in purpura et bysso gloriaris. Melior est purpurata humilitas, quam pannosa superbia. Pietas ipsa est cultus Dei. Vide ne speciem pietatis habeas, et non cultum: ne de illorum numero censearis, contra quos Apostolus dicit: Speciem quidem pietatis habentes, virtutem vero abnegantes [26 1Kb] . Quid, putas, est iniquius, publica peccati professio, an simulatio sanctitatis? [Col. 1121A] Porro non auferunt conscientiae vermem habitus et tonsura: regnum Dei intra vos est [27 1Kb] , non in exteriori vestitu. Nonnullos clericos novi, qui quasi nihil possidentes multa possident; non enim habent sibi, sed omnibus quidquid habent. Sic temporali foventur subsidio, sicut in stabulo viator utitur lecto. Pausat ac festinat recedere, novit enim se esse peregrinum et hospitem super terram. Putas eos omnes ita elongatos a Deo, ita suae salutis immemores, et in reprobum sensum datos, ut eos aut gehennalis miseriae timor, aut coelestis gloriae beatitudo non excitet? Nunquid disciplinae et poenitentiae, et caeterorum, quae ad spirituale pertinent exercitium, penitus sunt ignari? Nunquid resina non est in Galaad, aut medicus non est ibi [28 1Kb] ? Si Galaad est [Col. 1121B] acervus testimonii vel martyrii, quod idem est, leva oculos tuos, et recole, si unquam videris alicujus Regulae professorem per agonem martyrii de saeculo triumphasse. Nam si eo modo aliquem triumphasse proponas, hunc ab ordinis observantia praerogativa episcopalis exemerat. Non oportet omnes regulari militiae manum dare. Credo non minoris esse meriti citra professionis vinculum, et assumptae necessitatis angariam simpliciter ambulare cum Deo, et custodire vas suum in sanctificatione et gratia, suasque manus a sordibus munerum excutere, quam detrectare onus impositum, et luctari cum obedientiae jugo. Religio enim munda et immaculata [29 1Kb] haec est custodire se immaculatum [Col. 1121C] ab hoc saeculo, et se in operibus misericordiae jugiter exercere. Si ovile Jacob, si rete Petri, si domum Patris coelestis attendis, diversas oves, diversos pisces, diversasque et multas invenies mansiones. Noe, Daniel et Job diversas vitae meritoriae semihabuerunt. Et, si Christus commendavit otium tas Mariae, non tamen ei displicuit occupatio Marthae [30 1Kb] .

Gratius acceptat Dominus plerumque peccatoris poenitentiam humilis et contriti, quam innocentiam justi tepidi et remissi; ille fortiter cadit, sed fortius surgit; iste lentescens in via Domini, et in proximo evomendus in suo tempore et torpore marcescit. Ovis in lege Domini [31 1Kb] longe ab ostio tabernaculi offerri praecipitur; et capra, quae hostia pacifica est [Col. 1121D] in ipso tabernaculi ostio, unde ovis elongata est, immolatur. Familiarius enim in sinum coelestis gratiae admittuntur, qui extraordinarios actus austerioris poenitentiae judicio puniunt, quam qui in via vitae acedia dormitantes animo languescente fatiscunt. Non praefero religioni, quae ad Deum via certa et directa est, nostrae saecularitatis incertum. Non dico cum Naaman Syro meliores esse fluvios Damasci Abana et Pharphar, omnibus aquis Israel [32 1Kb] . Non dico cum Gedeone [33 1Kb] , quod meliores sint racemi Ephraim vindemiis Abiezer; neque homines angelis, neque comparo terras coelis, sed imperfectum, [Col. 1122A] quaeso, vestrum videant oculi tui, teque ipsum judicans non judices, quem non nosti, donec de illius vultu judicium vestrum prodeat, qui revelabit occulta cordium et manifestabit abscondita tenebrarum. Omnem equidem ordinem sanctum in visceribus Christi diligo, magnifico, veneror et adoro. Eapropter diu a retroactis temporibus aliquem tui ordinis virum semper mecum habui meae conversationis testem, meique corporis et animae angelum et custodem. Unum tamen elegi et praeelegi mihi dilectum Deo et hominibus, quem judicio meo longe differentius multis quadam praeeminentia probatissimae religionis illustrat. Dives in saeculo, et venerabilis fuit, sed pro Christo paupere se pauperem fecit. De ejus amicitia glorior, eamque [Col. 1122B] universis curialibus et palatinis familiaritatibus antepono. Ipse procul dubio amicus Dei est, canonicae institutionis strenuissimus aemulator, suae carnis crudelis adversarius, animae vero custos sollicitus, fide firmissimus, spe longanimis, charitate profusus, in operibus timoratus, mansuetus et humilis, in consiliis providus, jucundus et circumspectus in verbis. Semper mel et lac sub lingua ejus; diffusa est enim gratia in labiis suis. Quadam vero hilaritate festiva, quodam pallore angelico ita serenata est facies ejus; sic et facta ipsius et dicta quidam favor coelestis gratificat, ut aspectus ejus, et sermo ejusdem sibi fere omnes in vinculum amicitiae spiritualis alliciat. Memoriam ejus posui [Col. 1122C] tanquam signaculum super cor meum [34 1Kb] ; cujus humilitatem, maturitatem, prudentiam, constantiam, et, ut includam multa paucis, incomparabilem honestatem in interioribus meis jugi recordatione circumfero, quantumque permittit conversatio saecularis ad exemplar illius quasi ad sigilli spiritualis imaginem me consigno. Et quia sententias involvens praestigiosis sermonibus tirocinium meum et primitias in theologica facultate palliata iniquitate depravas, ad hominem, et non ad orationem respondeo. Nam cum sis disputator dyscolus et perversus, responsio tota haec ex sola indignatione dictatur.

Arguis me dixisse quia melior est vox operis, quam vox oris. Argue ergo eum, in cujus ore non [Col. 1122D] est inventum mendacium [35 1Kb] ; ipse enim tuae institutionis Regulae contradicens, de te et consimilibus tuis dicit: Quae dicunt facite, quae autem faciunt, nolite facere [36 1Kb] . Ipse etiam prius fecit, et postea docuit, sicut scriptum est: Coepit Jesus facere et docere [37 1Kb] . Quae prius fecit, postea docuit: voci orationis vocem operis anteponit. Si me de illa quam posui inter vocem oris et vocem operis comparatione causaris, adhuc dico, et cum Salomone replico quia Melior est vir patiens expugnatore urbium [38 1Kb] ; Melior est canis vivus leone mortuo [39 1Kb] ; Melior est puer sapiens et pauper rege sene et stulto [40 1Kb] ; [Col. 1123A] Melius est ire ad domum luctus, quam ad domum convivii [41 1Kb] . Infinita possem exempla inducere, et haec omnia se variant alternatim, atque ex intensionis, aut remissionis intelligentia sibi respondent, quasi excedentia et excessa. Super timore initiali me arguis, quia non est timor Dei ante oculos tuos, et loqueris de timore perfecto: timor equidem poenam habet [42 1Kb] . Ideoque mihi dubium est qualiter intelligas hominem in timore perfectum. Ubi enim est timor, nulla est perfectio. Audi Augustinum in homilia super Epistolam Joannis [43 1Kb] : Si perfecta est, inquit, charitas in homine, jam non timet; perfecta enim charitas perfectam facit justitiam: nec jam timet, sed desiderat, ut transeat iniquitas, et veniat regnum Dei. Beatus etiam Ambrosius [44 1Kb] [Col. 1123B] dicit: Castus timor facit dulcescere quod amarissimum prius fuit; sed tam mundanus, quam servilis timor in futuro non erit. Joannes etiam Damascenus super verbo illo in Epistolam ad Hebraeos: Exauditus est pro sua reverentia [45 1Kb] : Intellige, inquit, hanc reverentiam totius timoris expertem. Deus enim charitas est [46 1Kb] ; charitas autem timoris consortium non admittit. Adhuc de fovea ericii, et de occultioris malitiae latibulo procedit invidia, ut derideatur simplicitas innocentis. Me namque blasphemasse proponis, eo quod dixerim quod Christus pro nobis de divite factus est pauper. Audias quid B. Basilius in libro Exhortationis scribat: Sermo omnipotens de eo quod erat per naturam unum [Col. 1123C] cum Patre, factus est unum cum homine, natus de Patre, de muliere natus, de Omnipotente infirmus, de Domino exinanitus in servum. Ad haec impugnas turrim David, atque praestigiosis sophismatibus attentans titulos veritatis, ea quae communem et simplicem intelligentiam habent, versuto interpretationis veneno depravas. Cum de transfiguratione Domini loquerer, simpliciter dicens quod, post illam gloriae apparitionem, divina quae ibi apparebat species quodammodo rediit in humanam, tu hoc nomen, species, in Deo calumniose pervertis, ut nunquam ad contemplandam speciem suae celsitudinis perducaris. Audi quid dicat Ambrosius, exponens illam clausulam Jeremiae: Quis stabit in substantia Domini, et videbit verbum ejus [47 1Kb] ? Sapientia, [Col. 1123D] inquit, Dei verbum Patris, est non degenerans ab ejus specie, cujus substantiam in alia specie nobis ad remedium obtulit. Et Hilarius: Refulget in imagine usus in munere. Et idem: Praerogativa enim speciei, in qua erat splendor et figura substantiae Dei, piae dispensationis ministerio, sic se exinanivit ad speciem servi, ut non esset alienus a substantia Patris. Ex concilio enim Toletano habes, quia in Christo duae sunt species naturales: virtus [Col. 1124A] et infirmitas. Unde Apostolus dicit: Et si Christus mortuus est ex infirmitate, vivit tamen ex virtute Dei [48 1Kb] . Item Hilarius: Distinctio innascibilitatis speciem insinuat: nec degenerat, quod nascitur, aut procedit, cujus unionem et speciei conformitatem incommutabilis natura conservat. Ulterius procedit impostura malitiae, nec in omnibus his aversus est furor ejus, sed adhuc manus ejus extenta [49 1Kb] . Ezechiam regem nulli patitur peccato fuisse obnoxium, cum publice Scriptura testetur, nec unius diei infantem a peccato esse immunem [50 1Kb] . Non inficior Ezechiam fuisse justum et sanctum; sed verbum Isaiae [51 1Kb] est quoniam omnes justitiae nostrae quasi pannus menstruatae. Sanctus David, in quo invenerat Dominus virum secundum cor suum [52 1Kb] , [Col. 1124B] querebatur, quia iniquitates supergressae sunt caput suum [53 1Kb] ; Job etiam, cujus virtutes Dominus ita magnificat et extollit [54 1Kb] ; Jeremias quoque atque Moyses, et caeteri, quorum laus est in Evangelio, concepti, nati, et conversati sunt in peccatis.

Si peccata Ezechiae ignoras, recole quia sicut David ad gloriam et ad pompam populum numeravit [55 1Kb] , sic et ille de fuga Sennacherib et exercitus ejus strage superbiens [56 1Kb] , gratias Deo testimonio Augustini [57 1Kb] non retulit. Scis autem quia vitium ingratitudinis omnino peremptorium est animae, et detestabile apud Deum. Ad cumulum etiam superbae transgressionis, ad fastum et ostentationem cellas aromatum, thesaurosque Domini nuntiis Merodach [Col. 1124C] regis Babylonis ostendit [58 1Kb] . Non solum Merlinum, sed et te prophetam voco; nam propheta es Antichristi: jam enim per te operatur mysterium iniquitatis [59 1Kb] . Sane nunquam Merlinum ponendum decrevi in catalogo sanctorum, qui a saeculo sunt, prophetarum, sed te et ipsum constituo inter prophetas Baal, annumero inter quadringentos prophetas Achab, qui ei in mendacio divinabant [60 1Kb] : vel, quia in sortem sacerdotii es assumptus, collegam summo sacerdoti Caiphae te adjungo, qui in eo crudeli consistorio, in quo Christus innocens condemnabatur ad mortem, cum esset anni illius pontifex, prophetavit [61 1Kb] . Scripturas, quaeso, lege et intellige: non enim omnia inveniuntur in Catone. Certe si Merlinum prophetam [Col. 1124D] irrisorie dixi, non debueras excanduisse tam graviter, ut mihi notam adulatoris inureres. Recole quod, cum Saul esset in ira Dei electus, et a Domino reprobatus, legitur tamen quod descendebat cuneus prophetarum, et factus est Saul inter prophetas [62 1Kb] . De Sibylla gentili, et de Balaam ariolo [63 1Kb] , et de aliis quorum prophetias recipit Ecclesia, contra Ecclesiae doctores aliquid virulentum vomuisse debueras. De Jahel, illud tibi respondeo, quia vir ejus Haber Cinaeus jam cum omni domo sua [Col. 1125A] recesserat a fratribus suis, foedusque percusserat cum rege Asor: Sisara vero habens ex illa obligatione fiduciam, divertit ad tentorium Haber. Rogavit ergo Jahel, ut ipsum celaret, ac poculum daret: dedit et Jahel ei lac, ut gravius obdormiret: ipsa vero tempora dormientis usque in terram clavo tabernaculi perforavit [64 1Kb] . Vide, si rea est proditionis, qui misero transfugae quaerenti subsidium securitatem praestiterat dormiendi. Sed, ut verbo Job utar, umbra umbram protegit [65 1Kb] , similis excusat similem nec eam excusares, si proditionis facinus abhorreres. Verum, licet factum illud fuerit impium, habet tamen in se venerabile sacramentum. Expressa vero similitudinis forma posset item mysticae significationis beneficio excusari, quod Cain fratrem [Col. 1125B] suum occidit [66 1Kb] , quod Judas cum sua nuru concubuit [67 1Kb] , quod David uxorem alienam rapuit [68 1Kb] , quodque ipse Uriam [69 1Kb] , et quod Joab Abner [70 1Kb] et Amasam [71 1Kb] proditorie interfecit. Nec intellige sacram Scripturam Jahel specialiter praeconiis extulisse, sed Deum, qui per feminam salvaverat Israel, miraculose concludens in manu feminae inimicum. Frequens est etiam in sacro eloquio, ea quae bona sunt in mala, et ea quae mala sunt in bona significatione accipi, ita ut sermo historicus semper salubriter famuletur intelligentiae sacramenti. Samson, qui interpretatur sol, Domino consecratus, et qui figuram Christi saepe in sacro eloquio gerit, peccatoris tamen figuram exprimit, ubi scilicet a Dalila, id est carnali concupiscentia funibus peccatorum [Col. 1125C] ligatur, et eo converso ad poenitentiam, atque insiliente in eum spiritu Domini vincula relaxantur [72 1Kb] . Urias innocens vir et justus, typum diaboli repraesentat, ubi pro uxore sua occiditur [73 1Kb] . Babylonia vero in idololatriae peccato flagitiosa, dilecta Domini quandoque vocatur [74 1Kb] : et per Saulem, licet fuerit inobediens, contumax, temerarius et praesumptor, Christus Dei Filius figuratur. Rursum, dum opuscula mea venenoso dente invidiae mordicando divellis, [Col. 1126A] me inter caetera gratiam et liberum arbitrium commiscere et confundere blasphemando subgrunnis. Et ego quidem confidenter assero liberum arbitrium ita inniti et pendere de gratia, ut benignitas Dei merito non praejudicet, et liberae voluntati gratia non praescribat. Licet enim dicat Apostolus: Justificati enim estis gratis [75 1Kb] , id est per gratiam, neminem tamen abnuit salvari per fidem. Dico autem, quod gratia liberum arbitrium eximuit a jugo peccati, ut voluntas sanata jam non in vacuum gratiam Dei cooperantem recipiat, sed seipsam ad actum beneficio adjuvantis exerceat, veluti, si quis luto infixus se inde expedire sine ope aliena non possit, si ab aliquo liberatur, ipso liberatore ducente et adjuvante expedite incedit. Licet ergo dicatur [Col. 1126B] aliquis ex fide salvari, totum tamen est ex gratia, sine qua nemo credit. Unde Augustinus in epistola ad Sixtum dicit quod gratia est remissio peccatorum; nec eam praecedunt merita, quia gratia non esset, si redderetur ex meritis, aut non esset gratuita. Ad Bonifacium vero scribens ait, quod Apostolus dicit: Justificati estis gratis, hoc dixit ideo, ne fides superba sit; si autem ex fide, quomodo gratis? quod enim meretur fides, cur non potius redditur, quam donatur? Sed respondet Apostolus: Quid habes quod non accepisti [76 1Kb] ? Fides itaque augetur per gratiam, ut in gratia magistrante voluntas obsequatur, et obsequens operetur. Tu vero Proteo monstruosior, nunc totum ascribis gratiae, [Col. 1126C] et meritum evacuas, nunc exinaniendo gratiam totum merito attribuis, et in primo haeresim Manichaei, in secundo blasphemiam Pelagianam incurris. Sic errorum veterum cineres jam sopitos iterum suscitas, et dogmata damnata solemniter quasi lignorum materiam tibi ad aeternum incendium coacervas. Haec omnia decreveram prosequi lima correctionis, aut persequi novacula damnationis in hoc opere meo, sed occupationibus variis aliis revocatus totum hoc vacatiori tempori et liberiori disputationi reservo.




[Col. 1125]
FRAGMENTUM EPISTOLAE DE SILENTIO SERVANDO.

[Col. 1125D] Silentium teneas; quia, secundum Isidorum, custos est omnium virtutum. Cum tibi licet loqui, magis elige silere, si vis pacem cordis habere. Cum debueris loqui, in mansuetudine praepara animum tuum, ne cum impetu loquaris. Non sis promptus ad loquendum; sed multum custodi, cui, et [Col. 1126D] quid, et de quo, quomodo, ubi, et quando loquaris. Cave, omnibus modis, ne sis alicui scandalum, vel occasio scandali. Cave ne in ira cujusdam dicta vel facta reprehendas. Cave ne consilium bonum despicias, et sensui tuo nunquam multum credas. Reprime iram in quantum potes, ne aliquando appareat [Col. 1127A] in vultu, in moribus, in verbis. Noli de absentibus loqui, etiam bona, quia de facili intermiscent se mala. Reputa et minus scientiam, minusque bonum. Non des consilium priusquam requiratur. Non eas ad consilium, nisi vocatus. Si quis de aliquo malum dixerit, de facili non credas ei. Non libenter audias, quia ex hoc crescit tibi charitas. Oculos vagos non habeas. Caput et alia membra a levi motu custodias. Praelatis tuis acquiescas; et in ordinationibus suis, quae non attendunt dissolutionem, [Col. 1128A] eis non resistas. Labora totis viribus custodire cor tuum. Voluntatem tuam voluntatibus aliorum subjice. In mente tua diem judicii revolve, poenas inferni, passionem Christi, gaudia coeli. Stude omnia opera tua coram Deo facere, et ad ipsum referre. De ordinatione et dispositione quae ad te non spectant, ne temere discutias. Privatum amorem a te repellas. Et studeas te benignum et obsequiosum in omnibus exhibere, etc.




[Col. 1127]
LIBELLUS DE ARTE DICTANDI.



Incipit prologus magistri Petri Blesensis, archidiaconi Ecclesiae Bathoniensis, in libellum De arte dictandi rhetorice.
[Col. 1127B]

Licet magistri Bernardi de dictaminibus liber prudenter sit pertractatus, delicatis tamen et minus districtis lectoribus perplexae prolixitatis dicitur arguendus. Turonenses etiam magistros dictandi scientiam in summulas redigentes nihil perfectum asserunt scripsisse. Unde fit ut tam bene condita quam insipida fastidientes ad mensam philosophiae lautis refertam ferculis siccis dentibus emarcescant. Eliminatis igitur tantae parcitatis conviviis, avidos [Col. 1128B] magistri Bernardi et Turonensium sequaces nec non et Romanae cancellariae notarios ad suas epulas invitamus, ut ea, quae divisim paraverunt cum sollicitudine, summa hilaritate communiter epulentur. Formulam vero dictandi, secundum praedictos dictatoriae professionis dictatores, rudibus ad instructionem provectis ad memoriam tradere destinamus.



CAP. I. De divisione dictaminum.

Dictaminum aliud metricum, aliud prosaicum, de quo specialiter tractare intendimus, etc. [Tractatum hunc, ex operibus Bernardi et al. confectum, nec quidquam novi in se habentem, omitto.]




[Col. 1127]
PETRI BLESENSIS POEMATA. (G)*



I.---CANTILENA DE LUCTA CARNIS ET SPIRITUS.



[1.] [Col. 1127C] Olim militaveram
   Pompis hujus saeculi,
   Quibus flores obtuli
      Meae juventutis.
   Pedem tamen retuli
Circa vitae vesperam,
Nunc daturus operam
      Militiae virtutis.

[2.] Carnis insolentia
   Pugnat contra spiritum
   Nec metitur exitum
      Vitae temporalis:
   Sed si juxta meritum
Referuntur praemia,
Miserae stipendia
      [Col. 1127D] Mors erit immortalis.

[3.] Diu carnem studui
   [Col. 1128C] Subdere spiritui,
   Fame, siti, verbere subjicere:
      Nec potuit domari.
Nam addicta voluptati,
Servitutis jugum pati
   Detrectat misera; tunc demum libera,
      Si sciret ancillari.

[4.] Felix illa servitus,
Quae gehennales gemitus
   Adimit, et redimit
      De manu tribulantis.
Spondet mundus libertatem,
Dans peccandi facultatem
   Cujus delicias fugaces fugias,
      Et dolos adulantis.

[5.] [Col. 1128D] Mundus et daemonium
   Fidem sanxere mutuam,
[Col. 1129A] Fraudis ad consortium,
   Carnem trahentes fatuam:
      Sic per proditorias blanditias
   Insidias procurant:
      Et in mortem animae miserrimae
   Nequissime conjurant.

[6.] In fenestris capitis
   Occultant retiacula,
Sed vibrant in absconditis
   Tentationum jacula.
      Servat hostis aditus, sollicitus,
   Et exitus explorat,
      Trahens hanc in publicum,
   Quae lubricum sophisticum ignorat.

[7.] Me deterret Dinae raptus [77 1Kb] ,
[Col. 1129B] Cujus forma Sichem captus
   Dum affectat temere
   Violati capere
      [Col. 1130A] Primitias pudoris.
   Non est qui vim reprimat,
   Vel oppressae redimat
      Opprobrium sororis.

[8.] Cessa, caro, lascivire,
Quia dies instat irae.
   Non te mundus rapiat,
   Non te circumveniat
      Fraus spiritus immundi.
   Nos haec vita deserit,
   Et ut umbra praeterit,
      Hujus figura mundi [78 1Kb] .
[9.] Nodos abrumpe veteres,
Ut superes
   Hostis tentamenta
      Ne templum Dei polluat [79 1Kb] ,
      Aut destruat
   Christi fundamenta.



II.---CONTRA CLERICOS VOLUPTATI DEDITOS, SIVE DE VITA CLERICORUM IN PLURIMIS REPROBATA.
[Col. 1129]

[1.] [Col. 1129B] Qui habet aures audiat [80 1Kb] ,
   Sub quanta mole criminum
      Clerus laboret hodie,
Dum in Christo luxuriat [81 1Kb] ,
   Nec vult placare Dominum
      Per fructus poenitentiae.
Sed differt et induciat,
Falseque sibi somniat,
      [Col. 1129C] Sortis in casu dubiae
   Longum vivendi terminum.
[2.] Ob nimiam mollitiem,
   Sordesque vitae varias
      Nulli defertur ordini.
Trahuntur in perniciem,
   Per partes et minutias,
      Ecclesiarum termini.
Nec habet arca requiem:
Malchus in Christi faciem [82 1Kb] ,
      Jason in vasa Domini,
   Manus extendit impias [83 1Kb] .
[3.] Irreverenter confluunt
   Omnes ad sacrum ordinem; sed hominem
[Col. 1129D] Veterem nunquam exuunt.
Nec foeditatis diluunt
   Antiquae turpitudinem.
   Hi calicis dulcedinem,
   Dant in amaritudinem,
      Et in venenum aspidis.
      Jesumque magnum sordidis
Vestimentis induunt [84 1Kb] , et polluunt
   Testamenti sanguinem.
[4.] [Col. 1130B] Singultuosis vocibus
   Verbum salutis praedicant, et explicant,
Monitis salutaribus,
Quid agendum sit omnibus,
Sed Esau sunt in manibus,
   Et voce Jacob indicant [85 1Kb] .
   Qui dum se passim implicant
Flagitiosis actibus,
[Col. 1130C] Et exemplis enormibus
   Animas mortificant, aedificant
Sion in sanguinibus [86 1Kb] .
[5.] Qui pro laude verba vendis,
   Cultoris utens sarculo,
   Dum phaleras in populo,
Sanctitatem quam praetendis
   Non possides in sacculo,
   Gaudes inani titulo:
Verbis utens reverendis,
In te trabem non attendis [87 1Kb] ,
   Quae toti patet saeculo:
Et festucam reprehendis,
   In tui fratris oculo.
[6.] [Col. 1130D] Plebs pro Christo bellicosa
   Fugit a mundi pretio,
   Coelum petit martyrio.
Sed in nullo fractuosa
   Clericorum conditio
   Enormi torpet otio.
O mors Christi pretiosa,
Semper fuit copiosa
   Apud te redemptio [88 1Kb] .
[Col. 1131A] Sed in istis otiosa
   Fit Redemptoris passio.
[7.] Quare non accipiunt
   Salutaris calicem,
   Et pro Christo verticem
Gladiis objiciunt?
Sed terrena sapiunt [89 1Kb] ,
   Nec timent iram vindicem,
   Terribilemque Judicem
Miseri despiciunt:
   Colant enim culicem
Et camelum glutiunt [90 1Kb] .
[8.] Qui lethargum pateris,
   Surgens expergiscere:
   Hora est jam surgere.
[Col. 1131B] Vulnus, unde moreris,
Medico non aperis.
   In tui cordis ulcere
   Scis fistulam obrepere:
Nec medicinis uteris,
   Erubescens temere
Ligaturam vulneris.
[9.] In nova fert animus,
   Ructare querimoniam,
Horrenda quae committimus:
   Supernae Sion filiam
Ad quaestum prostituimus.
Joseph eunucho vendimus [91 1Kb] , erigimus
   Dagon in arcae gloriam [92 1Kb]
Aurique color optimus
   [Col. 1131C] Versus est in scoriam.
[10.] Ascensurus in ardua
   Crucem in dolo bajulat,
Erecta demum statua:
   Nepotum turba pullulat.
      Quos variis
      Ecclesiis intitulat:
   His influens superflua,
Dissimulat,
Quod vir honestus exsulat,
   Non implet vasa vacua,
Sed plena supercumulat.
[11.] Professus Evangelium
Abit in viam gentium.
      [Col. 1131D] Qui sanctae pacis otium elegerat,
Redit ad ollas carnium.
Regale sacerdotium
   Ad carnis improperium degenerat.
Damnabile commercium!
Fit membrum meretricium,
   Qui membrum Christi fuerat [93 1Kb] .
[12.] Quid hic agis, anima miserrima?
   Pulsat mors ad ostium,
   Carnis ut divortium
Celebrent novissima:
[Col. 1132A] Hora est undecima.
Nec finem habet ignium,
   Aut vermium, vel cinerum
Mors peccatorum pessima [94 1Kb] .
[13.] Mente quaeso cogita sollicita,
Quod incautos rapere sit solita,
Mortis hora subita.
   Noli tempus perdere:
   Praepropere
      Nemo se morti praeparat.
      Dum te mundus exhilarat,
   Dum promittit vivere
Jucundius et longius,
      Tunc mors amara separat [94* 1Kb] .
[14.] Quis aquam tuo capiti,
   [Col. 1132B] Quis dabit tibi lacrymas?
Ut laudes regis inclyti [95 1Kb] ,
   Fraudesque ducis [96 1Kb] exprimas?
   In regiones ultimas
   Planctu discurrat anxio proditis
   Nostrique regis captio [97 1Kb] ,
Quae tot affligit animas.
[15.] Foeda rubigo mentium,
   Te pestis avaritiae
Dux duxit in flagitium
   Damnabilis memoriae,
   Hostis Herodes impie,
   Invasor Christi gloriae. Nam regiae
   Non noces innocentiae,
   Sed Christo, sed Ecclesiae.
[16.] [Col. 1132C] Flos regum, ducum, procerum
Iter quod erat liberum,
   Sensit inextricabile.
Dum incidit in Cerberum,
   Qui facile
Detexit cor ignobile,
   Vas Deo detestabile,
   Vas scelerum,
Dum crucifigit iterum
   Christum in Christi pugile.
[17.] Judas Christum distraxerat.
   Dux regem vendit Angliae
Sed crimen hoc exaggerat
   Idolatra pecuniae.
   [Col. 1132D] Nam impie
   Pacem cum rege finxerat,
Dum ei rex improperat, quod fugerat,
   Relicta crucis acie
   Cedens in partes Syriae.
[18.] Christi miles in hostiles
   Irruebat cuneos.
Dux cum pravis et ignavis
   Fabricabat laqueos
      In regis captionem:
      Sic saevit in leonem
   [Col. 1133A] Vulpeculae versut.
   Bibe nunc avaritia
Dum puteos argenteos
Larga diffundit Anglia.
   Tua tecum pecunia
      Sit in perditionem [98 1Kb] .
[19.] Infidelis et crudelis,
   Triumphalem titulum
      Crucis Christi polluisti,
   Vendidisti populum
      Terrae promissionis,
      Fili perditionis.
[20.] Rex revertendi studio,
Firmaverat triennio
   Discordiam in gratiam:
[Col. 1133B] Sed tua machinatio
Confirmat in David solio
         Tyrannum Babylonis.
[21.] Quod amicus suggerit,
   Fer cum patientia.
   Desere palatia;
   Nam curia
      Curis, imo crucibus
   Et mortibus
   Semper est obnoxia.
Figura mundi praeterit [99 1Kb] ,
Homo cum interierit,
   Non sumet secum omnia [100 1Kb] .
   Dies nunc peremptoria
         [Col. 1133C] Comprehendet, nec descendet
   Ejus cum eo gloria.
[22.] Quidquid dicas hodie: Curiae
Me juvant deliciae;
Quarum praebent copiae
   Quod in votis sim perplexus.
      Quo me vertam nescio, prae gaudio,
Dum ad usum gloriae
   Mihi cedit omnis sexus,
      Aetas et conditio.
   Totus feror in amplexus
Voluptatis obviae.
[23.] Tenent nos in curia,
   Cultus delicatior,
   Cibus exquisitior, et lautior,
      [Col. 1133D] Quod timeor, nec timeo,
      Quod augeo
Parentum patrimonia.
Quod intono magnalia.
Me divitum consilia,
Me tenent accidentia
         Dignitatum, quas magnatum
Largitur amicitia.
[24.] Nexus abrumpe curiae.
   Deo te totum immola.
Tempus indulget veniae
   [Col. 1134A] Ficulneae parabola [1 1Kb] .
   Rachel abscondit idola [2 1Kb]
Sub fimo poenitentiae.
   Sumptus perdis et operas,
         Si differas oblatam tibi gratiam.
      Vincis, regnas et imperas,
         Si tangis Christi fimbriam [3 1Kb] ,
      Et hydriam Samaritanae deseras [4 1Kb] .
[25.] Stulti sunt, qui miseri
Volunt sponte fieri:
   Non est impatiens Christi clementia,
   Sera sufficiens est poenitentia.
Tu verba garriens Davi, non Oedipi,
   Praesagis pessima mihi novissima.
   Sed sic intercipi non potest anima,
   [Col. 1134B] Nec est laus ultima
Placere principi.
[26.] Quid te juvat vivere,
Si vis vitam perdere?
   In animae dispendio,
   Nulla est aestimatio.
Si vis, ut te perennibus
Absorbeant suppliciis,
      Mors et inferna palus;
Confidas in principibus [5 1Kb]
Et in eorum filiis,
      In quibus non est salus.
[27.] Grata est in senio religio,
   Juveni non congruit.
[Col. 1134C] Carnis desiderio consentio;
Nullus enim odio
   Carnem suam habuit [6 1Kb] .
[28.] Neminem ab inferis
   Revertentem vidimus.
   Certa non relinquimus
      Ob dubia;
   Somniator animus
      Respuens praesentia,
   Gaudeat inanibus.
Quibus si credideris,
Exspectare poteris
   Arcturum cum Britonibus.
[29.] Divitiae, tam anxie
   Quas acquiris cum tormento,
[Col. 1134D] Ut somnium surgentium
   Evanescent in momento;
Sine fine tanquam spinae
         Pungunt, angunt, lacerant,
         Scis quid tibi conferant?
      Quod servus es servorum,
Dum in his te crucias,
Ut servias
         Clientum libidinibus,
      Et ventribus equorum.
[30.] Cur arguor, si perfruor
[Col. 1135A] Bonis, quae manus Domini
Dedit ad usum homini?
   Quoties voluero,
   Miser esse potero;
   Si mihi soli vixero,
      Toti sum mundo perditus.
      Benignus Dei spiritus,
      Non dedit ista coelitus,
         Ut in dolo nos eludat,
         Et per ista nos detrudat,
      In puteum interitus.
[31.] [Col. 1136A] O vanitatum vanitas 7,
Quae est haec securitas?
   Inter hastas hostium
   Fredentium?
      Astat mors in januis, et defluis
   In omne desiderium:
Sed irruet calamitas
      Repente super impium
      Voluptatumque brevium
Mutabitur jucunditas,
   Aeternum in supplicium.



III.---TRACTATUS DE SACROSANCTIS VENERABILIS SACRAMENTI EUCHARISTIAE MYSTERIIS [(21) 5Kb] .
[Col. 1135]


PROLOGUS. Invocat auctor Sanctissimam Trinitatem, Patrem, Filium, et Spiritum sanctum, ut de SS. Eucharistiae mysteriis digne scribere possit.
[Col. 1135B]

Omnibus in factis, inceptis atque peractis,
Debet praeponi Deus humanae rationi;
A quo ditatur ratio, res cuncta creatur,
Ut nostris fautor sit principiis, sit et auctor.
Principium verum Deus est, et clausula rerum,
Quo sine quod coeptum fuerit, finitur ineptum.
Debet adorari primus, primusque vocari.
Auctor adoratus primum, primusque vocatus
[Col. 1136B] Non elongabit se, cultoremque juvabit.
Ergo Deum fateamur eum, sed cunctipotentem
Supplicibus nostris precibus votisque faventem.



Invocatio Patris.


O Pater aeterne, qui cuncta regendo superne,
Omnia disponis virtute sacrae rationis!
Carminis esto mei dux et via materiei.
Materiam, metrum, mendacia, prospera, Petrum,
Praesigna, forma, remove, concede, renorma.
Materiam primam da te, Deus, addeque limam,
Qua rem sublimem coelesti dogmate limem.
Tu faber es prudens, prudenter singula cudens,
[Col. 1137A] Enormes normas, res informesque reformas.
Tu nostrae mentis fabricam sacris documentis
Complue, fecunda, substenta, dirige, munda,
Ut divinorum videat sacra mysteriorum.
Pressa fame verbi, mea mens in tempore Verbi
Vult refocillari, vult verbi pane juvari.
Nam Verbum panis Deus est, Verbum caro panis
Quo nos intus alis, cibus es quia spiritualis:
Hoc ex te natum, non factum, sive creatum
Verbum cuncta regit, hoc tecum cuncta peregit.
Hoc super astra tonat, et in aris pro populo dat.
Rector ibi coeli, cibus hic potusque fideli.
Hunc panem verum, quo vivit machina rerum,
Pande meae menti, Deus, hunc gustare volenti:
Nutriat unde fidem Christus crucis hostia pridem,
[Col. 1137B] Rursus in altari vult hostia sacrificari.
Vult et in altari nos pane Deo satiari.
Hunc ego, scripturus laudesque novas caniturus
Rex immense, peto, fer opem coeptisque faveto.



Invocatio Filii.


Christe, Patris verbum, sis os mihi, sis mihi verbum.
Non verbum fictum, quod pertransit cito dictum:
Sed quod ab aethre datum semper manet ex Patre natum.
In verbo tali, verbo tam perpetuali
Pane salutari possit mens nostra cibari.
Subtrahe te, panem mundo, dimittis inanem;
Da, mox impletur, vivit, viget atque fovetur.
Christe, ciba mentem te jugiter esurientem;
Deficit ex toto, te vivo pane remoto.
[Col. 1137C] Tu petra, tu panis, tu janua clausa profanis,
Janua tu coeli populo reserata fideli.
Tu via, pande viam, qua pergitur ad theoriam:
Nemo te certe reperire valet nisi per te.
Duritiam frange Petri, petra, duraque tange
Corda, supernorum dulcedine mysteriorum.
Ut videam clare quis sacrae sit cibus arae,
Quis fons, quis sanguis, quo vita redit, perit anguis.
Janua tu vitae, pulsanti nunc aperi te.
Hactenus ut clausam reseres quam postulo causam
Res est sub velamine, sed mihi tecta revela,
Lux, Deus, aeterna lucens de sede superna,
Cui par majestas est cum Patre, parque potestas.
[Col. 1137D] Huic operi praesto sis, Christe, vocatus adesto,
Rex in praeclara dextra Patris, agnus in ara,
Pande tuum numen mihi, funde tuum mihi lumen,
Ut, duce te, tutus scribam tua signa secutus.
Non mea lux ardet, accendere si tua tardet,
Quae, te luce caret, mens nullo lumine claret.
Spiritus alme Dei par lux utriusque diei;
A Patre procedens natoque, nec inde recedens
Nostris aspira coeptis charismata mira,
Quae super athletas Domini sanctosque prophetas
Quondam fudisti, canerent ut praelia Christi;
Tu fons vitalis, sed et unctio spiritualis
Chrismate fecundas sacri baptismatis undas,
Hisque viam pandis animabus vivificandis.
Tu male torpentes peccati frigore mentes
[Col. 1138A] Coelitus ignitas virtutum dogmate ditas.



Invocatio Spiritus sancti.


Spiritus alme, veni, veniens mea pectora leni,
Quae peccatorum suffocat spina meorum.
Impedit internam mundi mala cura lucernam,
Ut non sincere valeam tua celsa videre.
Pelle malas curas virtute tua ruituras:
Perque tuum rorem Christi mihi confer amorem.
Esurio Christum, panem mihi deprecor istum:
Hoc homo pane satur, in Christo perpetuatur.
Non reticere quidem volo, quod verbum caro pridem
Rursus in altari caro vult in pane sacrari.
Spiritus ergo bone, cujus summa ratione
Haec habet effectum res, da sensum mihi rectum,
Ut non de pane Christo loquar hic, nisi sane.
[Col. 1138B] In quo nil vanum, nil sentitur nisi sanum.
Res est obscura, sed tu dissolvere cura
Hoc sacramentum mihi per fidei documentum.
Tu potes omnimodos Scripturae solvere nodos,
Quasque prius celas res, cum vis, ipse revelas.
Tu sacer, impinguas mutas a famine linguas,
Et facis exertas, facis ad sacra bella disertas.
Nil sine te scitur, sine te mihi nil aperitur.
Mystica sacrorum resera mihi dona tuorum,
Ignis tu lucens, directaque semita ducens.
Carmen perfectum per collem dirige rectum.
Dirigat ad coelum mea mens re praeduce velum;
Velum cum navi rege, dirige siderea vi.



CAPUT PRIMUM. Quod vere una eademque caro sit, quae nunc in altari de pane consecratur, et illa, quae de Virgine nata, et in cruce passa creditur fuisse.
[Col. 1138C]

Panis in altari verbi virtute sacratus
Fit divina caro, nostri medicina reatus.
Fit caro non alia, quam Christi nos redimentis,
Plena sacramento, cibus et vegetatio mentis.
Haec caro quotidie, quamvis caro non videatur,
Panis habens speciem, pro mundo sacrificatur.
Horret natura, rerum stupet ordo, sacratum
De modico panis quondam de virgine natum.
Horret quod Verbum caro factum, fit caro rursum,
Quod naturalem mutat res condita cursum.
Et tamen est eadem caro tunc de Virgine nata,
Et caro nunc verbo vitae de pane sacrata.
[Col. 1138D] Propter nos homines dignatus tunc homo nasci,
Nunc pius ille suo nos optat corpore pasci.
Est Deus et vitae panis datus ut satiaret.
Est effectus homo Deus, ut lapsos relevaret.
Quid datus a coelo vitae panis valuisset,
Si redimendus homo patiendo famem periisset?
Non igitur satis est nasci de Virgine Christum,
Si suus esuriens homo non incorporet istum.



CAPUT II. Quod mundo fame verbi periclitanti Christus panis homo factus subvenerit.


Verbi dira fames homines aliquando premebat
Esuriens nec homo, quod manducaret, habebat.
Angelicus panis de coelis venit ad ima,
Cum jamjam mundum succideret ultima lima.
[Col. 1139A] Qui nostrae carnis palea sua numina velans,
Innotuit mundo Deitatis signa revelans.
Noluit ergo suum pius auctor plasma perire
Descendens, ut homo sua posset ad astra redire.
Totus corruerat homo, totus erat labefactus,
Occurrit Dominus pereunti victima factus.
Victima sed sancta, sed viva, sed immaculata
Victima, quae maculas fugat, ex se sanctificata.
Victima, qua major offerri nulla valebat:
Quaeque satisfacere pro nobis sufficiebat.



CAPUT III. Quod non alius praeter Christum pro peccatis Adae satisfacere poterat, cumque secundum utramque naturam immortalis esset, sponte tamen pro nobis est mortuus.


[Col. 1139B] Hostia nulla valens, aut sufficiens satis esset
Quae deleret Adae culpam, si Christus abesset.
Nam debebat Adam pro se, nec pauper habebat
Unde satisfaceret, quem culpa gravis prohibebat.
Ipse Deus potuit, nec debuit, ergo necesse
Est ut homo Deus hoc faciat, sine quo nequit esse.
Huic quia cuncta potest Deus. huic et homo quia debet,
Materiam tali facto res utraque praebet.
Fit de naturis eadem persona duabus
Corporibusque medens nostris, nec non animabus.
Hic Deus, hic et homo, duo sunt, unus vero Christus,
Alter in alterius personam non male mistus [(22) 1Kb] .
[Col. 1139C] Qui cum natura foret immortalis utraque [(23) 1Kb] ,
Majestate sua servata justitiaque
Sponte crucem subiit, nisi vellet, non moriturus,
Morte sua vitam nobis sine fine daturus.
Quodque Deus verus non debuit ex deitate,
Hicque beatus homo pro justitiae gravitate.
Sustinuit tandem fieri divina voluntas,
Quae res perpetuo disponit numine cunctas.
Caeditur in ligno Christus crucis hostia viva,
Per quem mortalis fieret substantia diva,
Hostia quam felix! qua mundus et astra replentur,
De qua qui comedent, aeternum non morientur.
Hic verus cibus est: hic vera refectio panis.
Quo qui non vivit, fiet spes ejus inanis.
[Col. 1140A] Haec est vera caro veri quo pascimur agni,
Per quem sulphurei tepuit violentia stagni.



CAPUT IV. Quod agnus in lege immolatus et assus, et a populo Israelitico comestus typum Christi gesserit, et succedente vera gratia veroque sacrificio, id est Christo apparente, legales caeremoniae cessaverint.


Jam non per Moysen agnus populo datur assus,
Agnus Christus adest pro nobis in cruce passus.
Hujus venturi prior exstitit ille figura.
Umbra recessit, adest lux: fit Deus hostia pura,
Hostia solemnis Christus modo sacrificatur.
Mors tamen huic passo semel, ultra non dominatur.
Gratia successit, disparuit illa vetus lex.
[Col. 1140B] Et mundo nova lex; nova lux; novus emicuit rex.
Nil modo placat ovis, nil sanguis agit vitulorum,
Nil holocausta boum, periit vetus ordo sacrorum.
Jamjam desistit pecudes mactare minister,
Ex quo mactandus venit pius ille magister.
Ergo legem lex; agnum Deus agnus abegit,
Quodque figurabat vetus, hoc novus iste peregit.
Quem velut igne sacro, dum passio coxit amara,
Hostia viva Patri crucis est oblatus in ara.
Cujus utrumque domus signamus sanguine postem,
Et procul a nostris arcemus finibus hostem.
Dum labiis et corde crucis sacra commemoramus,
Corpus et ipsius cum sanguine participamus.



CAPUT V. Quod integer diversis licet in locis immolatus perseverat agnus, totusque a fidelibus in escam vitae sumitur.
[Col. 1140C]

Qui quamvis totum per mundum sacrificetur
Integer in regno manet: unus semper habetur.
Et cum distribui per particulas videatur,
Sumitur hic totus, coelo totus veneratur.
Astra solumque replens manet unus Christus ubique,
Nunquam deficiens, ac omnis ad omnia cuique.
Istum namque cibum cibus olim significavit,
Quo Deus Israel deserta per avia pavit.
Manna fuit populis cibus omnibus omnis in ore,
Pro variis animis vario existente sapore.
De quo qui modicum tanquam qui plus capiebat,
[Col. 1141A] Et saturabatur, quia cunctis sufficiebat.
Mysterium magnum nostro sub tempore tandem
Enituit, causamque parit res mystica grandem.
Manna quidem Dominus de Virgine matre creatur,
Cujus in altari corpus de pane sacratur.
Sed quam dissimiles sunt hic cibus et cibus ille?
Nam cibus hic Deus est: cibus alter, ut umbra favillae.
Ille cibus periit, et edentes hunc perierunt,
Qui panem vitae Christum non esurierunt.
O panis sacer et fidei laudabile munus!
Omnibus omnis adest et sufficit omnibus unus.



CAPUT VI. Quod panis et caro Christi non in merito efficitur consecrantis, sed in verbo et in virtute Creatoris, et quod a bono nil majus, nec a malo minus perficitur.
[Col. 1141B]

Angelus hunc panem sitit, esurit, hoc recreatur.
Hoc dum vivit adhuc peregrinus homo, vegetatur.
Quam felix panis, caro felix, hostia dives!
In terris homines, qui pascit in aethere cives.
Non capit hinc justus magis, aut minus hinc homo nequam,
Christus namque sui partem facit omnibus aequam.
Si male sumentem trahit ad mortem sua noxa,
Sumentem digne sublimat in aethere doxa.
Hic panis dum presbyteri benedicitur ore,
Non est in pravo minus aut magis in meliore.
Sit licet immundus qui sacrae praesidet arae,
[Col. 1141C] Sorde tamen nulla valet hoc sacrum maculare.
Par verbi est virtus, licet impar vita sacrantis,
Nec creat illud opus homo, sed vis cuncta creantis.



CAPUT VII. Quod presbyter in consecratione sacrificium commemorans, et imitans cum lacrymis passionem Christi, sit Christus et crucifixus, et sacrificans et sacrificatus.


Assistens arae pro sacris presbyter orat
Mensam coelestem Deus implet, gratia rorat.
Compluit a superis divina potentia totum,
Quidquid presbyteri sacrat admirabile votum.
Nil aliud sacrifex est quam Christi simulacrum,
Dum tractat corpus Christi cum sanguine sacrum.
Dumque suos oculos in coelum cordaque figit,
[Col. 1141D] Extendendo manus et brachia, se crucifigit.
Et dum quae fuerit mors Christi flendo retractat,
Facta suae carnis Domino velut in cruce mactat.
Sic Christum Christus offert homo victima factus,
Sicque crucem patitur, dum commemorat crucis actus.
[Col. 1142A] Qui recto Christus quomodo crucifixus et unctus,
Per fidei membrum cum Christi corpore junctus.



CAPUT VIII. Quod solus Deus sanctificator et administrator sit sacrificii, presbyter vero tantum minister; quodque eodem verbo caro fiat in altari, quo creata est in utero virginali.


Non alius celebrat, quamvis alius videatur,
Mysterium sacrum verbum Deus hoc operatur.
Verbum namque caro factum sacra verba magistrat,
Et per sacrificem carnem de pane ministrat.
Hic opus, hic opifex Deus est: sacrat atque sacratur,
Fitque creatura, per quem res cuncta creatur.
Nam res quae panis pridem substantia mansit,
[Col. 1142B] In Christi carnem Deitatis munere transit.
Nescit homo, nescit, stupet angelus hoc ita factum,
Arcanique sacri pavet inscrutabile pactum.
Nescit quo modulo, quo virtutis documento,
Rex elementa creans, prodit Deus ex elemento.
Sed dextrae Excelsi talis mutatio cedit,
Quo viget omne quod est, cui mundus et aether obedit.



CAPUT IX. Quod coelestium vasorum figulus potest in altari modicam panis portionem in melius, hoc est in carnis suae gloriam permutare, qui humanitatis nostrae testam assumptam et igne passionis suae excoctam, de morte potuit ad vitam reformare.


Possibile est illi, qui novit cuncta creare,
[Col. 1142C] Ex alio rursus aliud quiddam renovare.
Molle lutum figulus, cum vult, et quomodo tornat,
Qui nova vasa creans, ea cambit, et aptius ornat.
Paret opus Domino, cui praeminet illa potestas
Ut reparare queat, quas vult dissolvere, testas.
Filius ergo Dei virtusque Patris manifesta
Ad nos descendit, quem texit carnea testa.
Attamen haec testa crucis in clibano bene cocta,
Arte fuit figuli de morte resurgere docta.
Sed sane cocta, quam non aqua noxia mollit,
Quae mundi maculas, et nostra superflua tollit.
Dura nimis testa, quae Tartara fortia fregit,
Et redimens hominem cruce, mortem morte subegit.
Manat ab hac testa summae bonitatis olivum.
[Col. 1142D] Quod fugat in lavacro baptismatis omne nocivum.
Testa quidem felix, quae vitae fonte repleta,
Corpora nostra fovet, animas quoque pace quieta.
Hac simili testa divina lucerna resplendet,
Unde sacrae mensae dapibus benedictio pendet.
Et quia nostra fides abscessit, prorsus inanem [(24) 3Kb]
[Col. 1143A] In sacra coena sine vino sumere panem:
A Domino vinum percepto pane petamus;
Quid sacramenti sit in illo perspiciamus.
Nil edisse prius prodest, si, quando sitimus,
Nulla parte sitim nostram compescere quimus.
Sint desiderii post escas pocula magni,
Praesertim quia carnes assas sumpsimus agni.
Assa caro nobis facit ora magis sitibunda,
Quam tenerae carnes, quas mollis decoquit unda.
Ergo, favente Deo, de mentis fonte propino,
Quidquid mysterii de sacro sentio vino.



CAPUT X. Quod nec caro sine sanguine, nec sanguis sine carne recte communicatur. Sicut in Melchisedech praesignatum est, qui in typo Salvatoris nostri, panem et vinum simul libasse legitur.
[Col. 1143B]

Fertur ad altare vinum cum pane, litatur
Munus utrumque Deo, cum pascha novum celebratur.
Gaudet utraque Deus, laudans acceptat utrumque.
Per quod mortalem Christum liquet esse, Deumque:
Esse Deum, quia se Christus sub utroque reformat;
Mortalem, quoniam mortem crucis inde renormat.
Illa duo de se tellus et vinea profert,
Presbyterique manu genitori Filius offert.
Quod per Melchisedech fuit olim significatum [8 1Kb] ,
Libantem Domino panem vinumque sacratum.
Hujus in historiis patrem reperire nequimus:
Hujus nec matrem, nec avorum nomina scimus.
Quis signatur eo, nisi Christus homo sine patre?
[Col. 1143C] Natus ab aeterno de Patre Deo sine matre.
Hunc ego pontificem summum probo, jureque regem,
Qui penetrat coelum, qui donat ab aethere legem.
Panis confirmans, hic est, et vitis abundans,
Laetificans animas, et eas a crimine mundans.
Hunc panem, vitem sacram, flos virginitatis
Edidit huic mundo fructum plenum Deitatis.
Hoc de pane caro, de vite cruor sacer exit,
Quae male ne videant homines sapientia texit.



CAPUT XI. Profunda coelestium secretorum ideo Dominus occulturi voluit, ut perfidis celarentur, et fidelibus meritum de virtute fidei cresceret.
[Col. 1144A]

Arcanum coeli Dominus pro tempore celat,
Et poscente fide, cui vult, et quando, revelat,
A nostris oculis ideo sunt ista remota,
Nec penitus nobis, nisi mentis lumine, nota.
Ut sic nostra fides ad justitiam doceatur,
Et fidei major merces exinde sequatur.
Aut ideo voluit Deus haec arcana latere;
Ex hoc ne risum posset Judaea movere.
Si caesi carnes hominis crudas ederemus,
Sanguinis et calicem crudi crudum biberemus,
Ergo cibi potusque sacri ratione fruamur.
[Col. 1144B] Perque fidem non per speciem sursum gradiamur,
Quae quia corporeo visu, gustuque nequimus
Qualia sint jure discernere, mente velimus.
Mens sacrata Deo gustu probet interiori,
Quod lux, quod lingua sensu nequit exteriori.
Nec modus aut species panis sunt inspicienda,
Imo sacramenti virtus est corde tenenda.
Sed neque de vino quisquam, nisi prospera speret!
Nam menti sanguis, vinum conspectibus haeret.
Sed quamvis vini videatur habere liquorem
Subveniente fide, sacrum liquet esse cruorem.
Hic est ille cruor, qui Christi vulnere fusus,
Ore sacerdotis animarum transit in usus.
Utque sacramento res possit nulla deesse,
[Col. 1144C] Debet in altari vino fons vivus inesse.



CAPUT XII. Aqua pariter vino admiscetur, quia utrumque simul in cruce de latere Salvatoris emanavit, sanguis videlicet redemptionis, et aqua baptismatis per quod Ecclesia signatur.


Admiscetur aqua vino, qua significamur,
Nos qui salvificis alimentis vivificamur.
Significantur aqua populi, quos gratia munit,
Quos quasi membra suo capiti Christi cruor unit.
Porro, si Domino vinum sine fonte litatur [(25) 2Kb] ,
[Col. 1145A] Passio quod Christi fuerit pro gente negatur.
Nam si, quod redimi deberet, plasma deesset,
Tanta tulisse Deum sine causa non opus esset.
Econtra, si fons vini fuerit sine misto,
Monstratur quomodo gens sola manet sine Christo.
Nil fons salvificus sine sanguine propitiatur,
Et sine fonte sacro sanguis nihil hic operatur.
Sic utrumque simul decet in libamine sisti,
Sicut utrumque simul fluxit de vulnere Christi.
Vitis vera Deus, fons vitae Christus habetur:
Fons de fonte, cruor de vite venire videtur.
Quare non aliud alio sine sacrificatur,
Deum sic ad plenum sacra passio commemoratur.



CAPUT XIII. In consecratione Dominici sanguinis prius, videlicet in coena, aquam vino mistam non legimus, sed ut huic sacramento nihil deesset ad commemorationem Dominicae passionis, apostoli eorumque successores hoc fieri decreverunt.
[Col. 1145B]

Hoc in natali calicis non est celebratum [(26) 1Kb]
Quando Pascha Novum Vetus est post Pascha dicatum;
Nam panem tantum Dominus vinique liquorem
In propriam mutans carnem, sacrumque cruorem
Discipulis legitur coenantibus attribuisse,
Utque sui memores faciamus idem, docuisse.
Mira Dei virtus, qui coenat, coena fit idem
Coenans quotidie nobiscum, sicut ibidem.
Et quoniam lateris de vulnere sanguis et unda
Effluxere simul, ablutio nostra secunda:
[Col. 1145C] Decrevit Patrum veterum censura modesta,
Ut sint illa duo simul ad Paschalia festa.
Ut quod in altari factum crucis esse videtur,
Hoc in honore crucis nunc a nobis iteretur.
Implent mysterium sacrum tria, fons, caro, sanguis.
Quae tria nos redimunt, et ab his tribus interit anguis.
Unum de tribus his, sacrae qui subtrahit arae,
Non digne poterit sine causa sacrificare.



CAPUT XIV. Licet vinum et aqua ante consecrationem in altari typice misceantur, post nonnisi sanguis bibitur, quia in sanguinem demutatur aqua, ut populus, qui per illam figuratur in melius se transmutatum, dum ista digne percipit, indicetur.


[Col. 1145D] [(27) 1Kb] Sed licet in mensa Domini tria constituantur
Munera; sunt tantum duo postquam sacrificantur.
Est aqua mista prius, sed vino quando sacratur
Non nisi sanguis erit, quo spiritus intus alatur.
[Col. 1146A] Mystica res dat aquam. Christi cruor ebibit illam.
Nam transfert nostram Deus in sua membra favillam.
Transfert quando suum per corpus ei sociamur,
Perque fidem tanto capiti nova membra creamur.
Transfert et pridem cum chrismatis unctio sacri
Nos populos facit esse novos in fonte lavacri.
Sed lavacri fontem fons vulneris iste figurat,
Et per utrumque Deus animarum vulnera curat.
Quorum corda prius facit in baptismate munda,
Post lavacrum lapsos emundat sanguinis unda.
Ergo duo tantum cruor et caro percipiuntur,
Tertia res types est populorum, qui redimuntur.
Altera res saturat, sed inebriat altera mentem,
Catholicamque Deo confoederat utraque gentem.
[Col. 1146B] His gemmis gemina substantia nostra resultat,
Quam per Adam veterem mortis sententia multat.
Sanguine vita calet, gaudet caro carne refecta.
Gaudet utroque bono refici mundata senecta.
His renovatur homo peccatis inveteratus
Hisque reviviscit fidei virtute renatus;
His humana suum natura resumpsit honorem.
His serpentinum gaudet superasse furorem.



CAPUT XV. Quod ante legem et in lege sanctis Patribus regni coelorum janua clausa fuerit; post datam vero gratiam, latroni omnibusque pie poenitentibus reserata sit.


Jam paradisiacam primus petit incola sedem,
Jamque redemptus homo coelum sibi vindicat aedem.
[Col. 1146C] Crux facit hoc, cujus rutilans super omnia splendor
Hostes humani generis prosternit in Endor.
Crux Domini thronus est coeli, barathrique catena.
Crux coeli clavis, via vitae, mortis habena.
Crux penetrat coelum, replet orbem, scindit abyssum.
Frontibus in nostris crux impressit crucifixum.
Jam thau inscriptum nullius fronte videmus;
Ex quo signa crucis nobis impressa tenemus.
Mystica signa crucis sacer ille character habebat,
Qui gladium mortis pestemque malam prohibebat.
Nunc quia nos redimit vitalis gratia ligni,
Deletur typici sub signo littera signi.
Crux patefecit iter tendentibus ad paradisum:
Namque quod obstabat jus est fatale recisum.
[Col. 1146D] Ensifer ille Dei cherubim aditu patefacto,
Christicolas intrare modo sinit ense retracto.
Flammivomus gladius versatilis ille quiescit,
Laetaque Christicolis paradisi porta patescit.
[Col. 1147A] Intrat quisquis amat, a tempore namque Joannis
Baptistae, patet haec sacra janua clausa tot annis.
Coelum vim patitur, rapiunt illud violenti [9 1Kb] ,
Ex quo successit post legem gratia genti.
Gaudet coelorum rex praedari super astra,
Armaque praedoni dat, ut his adeat sua castra.
Nec jam pro regno certanti damna minatur,
Imo vincenti dat praemia cum superatur.
Utile certamen, felix violentia talis,
Cum sua praedoni praedatio sit venialis.
Et cum jam victus victori praestat honorem,
Cum victor victo se clamitat inferiorem.



CAPUT XVI. Quod hujus sacramenti perceptione et salutiferae crucis virtute paradisus homini reseretur, et diabolus superetur.
[Col. 1147B]

Primitus obstrusa patriarchis atque prophetis,
Nunc est facta patens latroni porta quietis.
Cui clypeum virtus, mors vitam, spes bona zelum
Contulit, arma fides, Christi confessio coelum.
Portavere patres pondusque aestusque diei,
Pervolat iste latro prior ad sedem requiei.
Illos ad coelum non induxere priora
Prima, secunda sed hunc introduxit brevis hora,
Vexavit Moysen in lege labor diuturnus,
Non hunc: denarius tamen aequat utrumque diurnus.
Quodque prophetarum patres prius et genitrices
Non poterant, intrant modo fures et meretrices.
Ecce latro pede post Christi vestigia fixo,
[Col. 1147C] Introit ad regnum crucifixus cum crucifixo [10 1Kb] .
Illa vocata canis credens intrat Chananaea [11 1Kb] ,
Vinea dicta Dei gens retro cedit Hebraea.
Perfida! cur refugis intrare, latransque retrorsum,
Non cessas operi pietatis figere dorsum?
Cumque Dei pietas hos suscipiat venientes
Exacuis dentes in eum pietate carentes?
Pone tuam rabiem, quia praeteriere priora
Tempora, per Christum succedunt prosperiora.
Quos tua lex lapidare solet, ferroque necare,
Gratia nunc Christi studet ad vitam revocare.
Gratia nunc melior, quam littera, quae perimebat,
Sub qua justitiae sol ceu sub nube latebat.
Gratia Messiam jamjam venisse prophetat,
Aspera quae legis removet juga nosque quietat.
[Col. 1147D] Et tamen exspectas alium, sed disce, require,
Scripta prophetarum, Christum potes hic reperire.
Quem praemonstrarunt lex, angelus, atque propheta
Christus adest, Christi sunt omnia laude repleta.
Nunc venisse Deum simul acclamant elementa:
Non tamen attendis elementorum documenta;
Nam coeli Regem natum perhibet nova stella [12 1Kb] .
Huncque Deum perhibet praebens aqua vina novella,
Vita defunctos, aegrosque salute beavit,
Sub pedibus cujus mare se calcabile stravit [13 1Kb] .
[Col. 1148A] Denique cum moritur, sol, lunaque sunt tenebrati,
Terra pavens tremuit, surrexerunt tumulati [14 1Kb] .
Hos quoque quos dudum male captivarat avernus,
Reddidit ad superos, cum rex redit ille supernus.
Et velum templi, lapides, crucis hostia scindit.
Sed nondum saxum quod habes in pectore findit.
Visis tot signis nondum Judaea moveris?
Perfidiae sed adhuc tenebris male caeca teneris?
Ecce quid exspectas, sed mystica quaeque retracta.
Verum Messiam vel per miracula specta:
Et quia nuda patent velaminis interiora,
Intra nobiscum, crucifixi numen adora.
Pone tui Moysis densum velamen ab ore.
Cultus disce novos, cultu cessante priore.



CAPUT XVII. Quod Christus nostrae legis lator sit, et noster Moyses, qui nobis de diabolica potestate ereptis, agnus paschalis immolatus est, quique per hujus mundi desertum ad regnum nobis promissum nos introducit.
[Col. 1148B]

Si Moysen quaeris, Moysen jam perspice Christum.
Nil Pharaonis onus oberit tibi, si colis istum.
Ille fuit typicus, verus nos iste redemit,
Et Pharaoniticam gentem crucis ense peremit.
Hic verus Moyses nos duxit per mare Rubrum,
In fidei lavacro veterem perimendo colubrum.
Hic paschale sacrum statuit melius celebrari,
Agnum pro nobis se passus sacrificari.
Pascha tuum quondam fuit umbra, figuraque veri,
Sol Deus effulsit, tenebrasque monet removeri,
[Col. 1148C] Qui nos mundani deserti per regionem
Pascit, et ad lactis mellisque trahit stationem,
Pascit in Ecclesia, quoties evangeliorum
Verba recensentur nobis, virtusque sacrorum.
Pascit in altari dum vivificis alimentis,
Esurientis cum reficit pia viscera mentis.
Pascit nempe domi, quando post spirituales
Donat abundanter nobis escas cereales.
Pascit et in coelo, dum mens super aethera rapta,
Haeret tota Deo, superum dulcedine capta.
Sic panis vitae Christus nos pascit ubique,
Civibus angelicis escam praebens hominique.
Perfida gens igitur patrum caligine fusca,
Ut sis uva ferax desistas esse labrusca.
[Col. 1148D] Molliat imbre suo te Christi gratia demum,
Ut pinguem facias in vitae vite racemum.



CAPUT XVIII. Quod Dominus noster ipse granum frumenti dictus sit, quod cadens in terram mortuum, resurgensque in semine vitae multiplicatum sit, de cujus grano multa fidelium grana orta sunt, quae cum ipso unum in Ecclesia quotidie efficiuntur.


Me quia detinuit paulum digressio facta,
Propter Judaeam mea penna priora retracta.
Quod valet in petra frumenti spargere granum,
Sic, quod Judaeae Christum sero, judico vanum.
[Col. 1149A] At semen Christum, Judaeam petra figurat
Fertilitate carens, quae semper saxea durat.
Hoc est frumenti granum, quod terra fidelis
Germinat assidue, reddens sua semina coelis.
Hoc grano coeli sunt horrea multiplicata.
Urbs sacra Hierusalem pinguescit eo satiata.
Hoc est frumenti granum [15 1Kb] , quod ab aethere venit,
Cujus adeps animas nostras et corpora lenit,
Illud sponte cadens in terram mortificatum
Est prius, atque per hoc surrexit multiplicatum.
Ex uno multis affluxit copia granis,
De quibus efficitur nunc vivus in aethere panis.
Nam quoties Christo crescente fide generamur
Ex uno grano, quasi plurima grana creamur.
Cujus cum sapimus carnes vel sanguinis haustum,
[Col. 1149B] Unus fit panis unumque fit hoc holocaustum.
Una sic in carne duo simul esse leguntur [16 1Kb] ,
Christus et Ecclesia sic unum constituuntur.
Sic Deus in nobis, et in illo nos habitamus,
Dum caput hic nobis, illi nos umbra paramus.
Sic tanto capiti membrum quodcunque cohaeret,
In Christi semper se corpore vivere speret.
Nec semel hinc labens turpi se labe recidat.
Aut Christi membrum meretricis falce recidat,
Non valet hoc membrum Christi de corpore dici,
Quod servit Satanae, quod subditur et meretrici.
Immaculatus amat sponsus sponsam immaculatam,
Foedere virgineo sibi coelitus associatam.



CAPUT XIX. Ne quisquam membrum diaboli factus ad corpus Dominicum more Judae accedere praesumat, quem non tantum prioris culpae conscientia damnavit, quam quod adhuc peccator et immundus ad sacram mensam praesumptuose accedere non formidavit.
[Col. 1149C]

Quapropter quisquis non es de corpore Christi,
Dum sordescis adhuc, et nondum poenituisti,
Ad Domini mensam non est tunc accelerare.
Ne si praesumas, Judae similis videare.
Judas omnimodis se deliquisse sciebat,
Et tamen a sacris epulis se non retrahebat,
Dupliciter reus hic tam crimine proditionis,
Quam de contemptu violatae religionis.
Quare judicio Domini mala tanta sequente,
Introiit Satanas in eum cum pane repente [17 1Kb] :
[Col. 1149D] Ergo punit eum sententia, poenaque duplex,
Quod non ante sacrum fuerit pro crimine supplex,
Praebet in Ecclesia Judas exempla futuris.
Ne corpus Christi manibus tractent nisi puris.
Nam qui cum Juda male percipit, excipietur.
Qui bene cum Petro, caput ad Christum referetur.



CAPUT XX. Quod nulli fidelium ignorare liceat Dominici corporis et sanguinis sacramentum, quod in Ecclesia celebratur, ne forte ex eo quod ignorat, ad illum percipiendum censeatur indignus.


Percipiunt multi sacra; sed quid percipiatur
[Col. 1150A] Ignorant penitus, quibus ultio dira minatur.
Omnis id ignorans ignoratur, quia nescit
Unde salus oritur, veniae fons unde patescit.
Ignoranter homo comedens de sanctificatis
Sicut ait Moyses [18 1Kb] , poenam feret inscietatis.
Additur huic Salomon [19 1Kb] sacrum formans paradigma,
In quo mysterium sacri praefulget aenigma,
Quando sedes, inquit, ad prandia celsa potentis
Quos comedas, attende, cibos discrimine mentis;
Nam quid proficiat menti caro vivificatrix,
Scire prius debet ratio virtutis amatrix.
Nos monet hinc psalmus [20 1Kb] regis simul atque Prophetae,
Est quoniam suavis Dominus, gustate, videte.
Unde patet quomodo nonnulli presbyterorum
[Col. 1150B] Ignorant penitus virtus sit quanta sacrorum.
Si bene quae virtus viget in sacris homo sciret,
Mensam coelestem nunquam nisi mundus adiret.
Nunc quia non didicit sacra, percipit irreverenter,
Judiciumque sibi sumit, mortemque patenter.
Sicque fit ut Christi caro, quae datur ad medicinam,
Protinus hic mortis laqueum paret atque ruinam.
Nam, quamvis aliquis sit vitae religiosae,
Dum nescit quid agit, vivit sibi perniciose.
Quomodo mysterii sacri defendit honorem
Ejus, qui nondum gustavit mente saporem?
Ut nequit absque fide perfectio stare sacrorum,
Sic sine doctrina non stabit cultus eorum.
Ergo qui nescit, hic discat et hic veneretur,
[Col. 1150C] Ne contemptoris mulcta quandoque gravetur.



CAPUT XXI. Quod presbyterum quemque sacramenta Dominica scire oporteat, quibus subjectum sibi populum erudiat, et ad veram fidem instruat, sine quibus fungi sacerdotio digne non poterit.


Scire velit primum quid victima sit generalis,
Quid lignum vitae, quid pastus spiritualis,
Quidve sit ara, calix, quid in hoc aqua fusa, merumque,
Quae duo sunt unum, postquam sacratur utrumque,
Denique cur calicem crux signet, crux aret aram
Agni pro nobis occisi sanguine claram.
Scire velit quid diluvium tulit, abstulit unda,
[Col. 1150D] Unda profunda quidem, sed et ipsa figura profunda
Cur baptismatis insit chrismatis unctio fonti:
Quidve renatorum crux conferat illita fronti.
Sed quid sacrorum Domini penetramus abyssum?
Omnia scire velit sacrifex, quibus itur ad ipsum.
Talia qui nescit; quid culpa est, quidque gravamen,
Nec sibi nec populo conferre valet medicamen.
Hinc etiam caecus caecorum dux male cedit,
Quem sua cum reliquis gravis ignorantia laedit.
Qui vero didicit, quae scire per omnia debet,
Recte presbyter est, et lucis iter bene praebet.



CAPUT XXII. Quod sacerdos post Christi vestigia gradiens verbumque vitae populis annuntians, Christus Domini, ipsiusque angelus dicitur, dumque proximum ad agnitionem Dei et amorem coelestium inflammat seraphinam sortitur dignitatem.
[Col. 1151A]

Presbyter est vitae recte cuivis sacra norma,
Subjecto populo fit vivendi bene forma,
Cujus vita calens verae virtutis amore;
Dum recte Christum factis imitatur et ore:
Angelus est Domini; sed et ejus Christus habetur,
Qui portare crucem, Christumque referre videtur.
Hic cum sit Christus, sicut pater ex Isaia,
Angelus est summus natus ex matre Maria
Angelus ille quidem per se bonus exstat abunde,
Angelus hic ab eo factus bonus est aliunde.
[Col. 1151B] Nuntius hic debet mandata fidelia coeli,
A coeli Domino populo deferre fideli.
Unde preces populi flentisque gravamina terrae
Ad Dominum remeans quasi noster praeco referre.
Qui stans in templo, speculum, fideique lucerna
Contemplando Deum meditandoque sola superna
Frigida corda gregis culpae fuligine nigra
Quae pridem fuerant ad vitae gaudia pigra,
Ad superos revocans fidei facit igne calere,
Et succensa Deo vitae candore nitere.
Hic talis merito specie splendet seraphina
Proximus unde calet culpae fugiente pruina.



CAPUT XXIII. Quod idem sit carbo lucens, qui et seraphim. Nam dum in Ecclesia sancti rectores populum Dei peccatorum tenebris exstinctum, verbo salutis, et exemplo bonae actionis ad amorem coelestium reaccendunt, profecto carbones vivi alios succendentes perhibentur.
[Col. 1151C]

Sic populus fidei sua post vestigia ducens,
Carbones vivos facit illos carbo relucens.
Sed quid in Ecclesia carbonibus est faciendum?
Thus operum, thymiama precum reor his adolendum,
Thuribulum carnis mentisque crememus utrumque,
Victima quae placet duplex hominemque Deumque
Nunc de multorum carbonum divite massa
Saltem lingua duos mea dic; ad caetera lassa
Ardens carbo fuit Laurentius, ignis in igne.
Cui crates palmam, mors contulit aethera, digne.
Carbo fuit Domini Nicolaus praesul honestus,
[Col. 1151D] Virtutum cujus splendor procul est manifestus.
Ille cruore rubens carbo carbonibus assus:
Hic meritis ardens olei pinguedine crassus.
Quos dudum genitos nigros errore paterno
Succendi voluit Deus ignis ab igne superno.
Quem non alterius succendat pugna virilis?
Alterius moveat bonitas etiam puerilis?
Illius exemplo mereamur sanguine laurum,
Hujus purgatae vitae Domino damus aurum.
[Col. 1152A] Miles uterque Dei dispensatorque fidelis
Ore, manu studuit thesauros condere coelis.
Hos exemplares fidei propono magistros;
Ut doceam per eos altaris quosque ministros
Esse pios, largos, fortes, castos, sapientes,
Rebus in adversis pro justitia patientes.
Tales sunt digni de libro sumere vitae,
Quos non excludit sententia mortis avitae.
Tales digna Deo libamina ferre merentur,
Et Domini sacris assistere non prohibentur.



CAPUT XXIV. Quod valde periculosum sit ad sacramentum corporis et sanguinis Domini accedere, ubi inter angelorum omniumque sanctorum frequentiam ipse summus pontifex Christus se ipsum in escam vitae vel mortis porrigit singulorum merita subtiliter discernens.
[Col. 1152B]

Ergo sacramenta vitae prudens homo disce,
Judiciumque Dei, dum percipis illa, tremisce.
Terribilis res est et quam multum verearis,
Corpore qui Christi Christo praesente cibaris.
Nam si forte fidem scripturis vis adhibere,
Quae nos saepe solent de Christo vera docere;
Tempore quo Christus genitori victima chara
Presbyteri manibus sublimi fertur in ara [(28) 1Kb] ,
Sanctorum polus omnis adest, polus hic reseratur,
Praesentemque Deum grex angelicus comitatur.
Hic vere Christus praesens auctorque sacrorum,
Justorum mentes dijudicat atque malorum.
Novit enim planeque videt, quis debeat uti
Pane salutari, seu damno, sive saluti.
[Col. 1152C] Et licet assistat carnalis presbyter arae
Summus pontificum sacra dicitur hic celebrare,
Hic panem frangit, hic porrigit, hic benedicit,
Corpus adesse suum quod dat cum sanguine, dicit.
Eia praesumes peccator homo nisi dignus,
Ad Domini mensam vitaeque accedere pignus.
Discito quamprimum quid sis, et quid caro Christi,
Et quo vase velis divina stipendia sisti.
Vas nisi sincerum fuerit, quo suscipiuntur,
Illi perditio male qui capit efficiuntur.
Unde monet Paulus se primum quemque probare [21 1Kb] ,
Et sic ad panem calicemque sacrum properare.
Quisquis enim Domini corpus dijudicat, ante
Quid sit quod recipit, quantumve Deo reserante
Illud secure comedat tamen ante probatus,
[Col. 1152D] Quem non accusat capitalis causa reatus.
Sed quamvis aliquem culpent peccata minora,
Cum sine peccato nec in una vivitur hora,
Non tamen a sanctis epulis reor hunc removendum,
Imo quod assidue nocet, illud erit redimendum.
Et quia quotidie peccati mole gravamur,
Talibus assidue medicamentis relevamur.
Dispensativa sapientia cunctipotentis
Praevidet, unde queant curari vulnera mentis.



CAPUT XXV. Quod pro diversitate meritorum Christus in Ecclesia agnus et haedus, ut in lege praefiguratum est, immoletur, ut, sicut beatus Hieronymus dicit, carnibus agni perfectioris, peccatores autem et poenitentiam agentes haedo pascantur.
[Col. 1153A]

   Praeparet ergo Deo sua pectora quisque fidelis,
Fiat ut illius in mundis mansio coeli.
Corda fugit Dominus torpentia plenaque sorde,
Cujus semper inest in mundo gratia corde;
Et quem pauper adhuc virtus compellit egere,
Esuriemque bonam nequit agni carne replere.
Saltem manducet sacri de carnibus haedi,
Qui pro peccato populi solet hostia caedi.
Non homines docet esse pares vetus ordo sacrorum,
Nec mentis ratio, nec disparitas meritorum.
[Col. 1153B] Hinc haedum Moyses jubet agni morte litari [22 1Kb] ,
Ac ab utroque typo, vult Christum significari.
Haedus non tamen est haedos qui damnat et odit [23 1Kb] .
Sed quis sit tibi quisque sacri discrimine prodit.
Agnum mactamus, cum justitiam retinemus;
Haedum cum veniam poscentes crimina flemus.
Nec reor absurdum quod in haedo significatur
Christus, qui caper aut hircus plerumque litatur.
Quod lex hunc eremo, lex hunc ultro vetus offert,
Hoc quia sit gemina Christo substantia profert;
Pro foribus templi plebs unum sacrificabat,
In caput alterius sua crimina multiplicabat.
Hunc vivum populique sui peccata ferentem,
[Col. 1154A] Sic emittebat eremi deserta petentem.
Christus utrique caper [24 1Kb] , nam caeditur in cruce pendens
Desertumque petens; cum surgit ad aethera tendens.
Qui mala nostra tulit ligno suspensus, ovemque
Inventam retulit ad nonaginta [25 1Kb] , novemque
In dextris pollens Patris Deitatis honore.
Regnat, et in mundo replet aras carne, cruore.
Qui semel occisus licet ultra non moriatur,
Mors tamen ad vitam nobis ejus renovatur.
Christum quotidie devotio presbyterorum
Mactat in altari, mactator et ipse sacrorum.
Panis fomentum vitae, vinumque sacratur,
In cruce suspensus Salvator commemoratur.
Ara crucis lignum, signatque calix monumentum.
[Col. 1154B] Hic obit, hic dormit Christus, dat utrumque momentum.
Agnus in hac, leo fortis in hoc surrexit et ales
Astra petens, aquilas trahit ad se spirituales.



CAPUT XXVI. Quod sacerdos et quisque fidelium capiti suo, quod est Christus, conformari, eumque ad coelos quotidie spiritualiter sequi debeat.


   Ergo bonus sacrifex quoties haec sacra recenset,
Ut se conformet Christo carnis cruce penset;
Cum vitiis crucifixa caro prius emoriatur.
Vivificata Deo mens surgat, eumque sequatur.
Sic bene commoritur; consurgit, ei quoque vivit.
Sicque redemptus abit homo, quo suus auctor abivit.



IV.---DE POENITENTIA
[Col. 1153]

[Col. 1153C] Poeniteas cito, peccator, cum sit miserator
   Judex; et sunt haec quinque notanda tibi.
Spes veniae, cor contritum, confessio culpae,
   Poena satisfaciens, et fuga nequitiae.
Ut dimittaris, aliis peccata remittas,
Hisque satisfacias quos te laesisse fateris.
Sperne voluptates, lusus, spectacula mundi;
Desere consortem pravum populique tumultum:
Secretasque preces et opus pietatis amato.
Omnia peccata plangat contritio vera,
Servans aetates, sensus, loca, tempora, membra.
Deplores acta, noli committere flenda.
Plangas admissa cum commissis et omissis:
Offensasque Dei quod fratrem damnificasti.
Vera sit, integra sit, et sit confessio munda,
[Col. 1153D] Sit cita, firma, frequens, humilis, spontanea, nuda.
Propria, discreta, lacrymosa, morosa, fidelis.
Poeniteas plene, si vere poeniteat te.
Non per legatum, non per breve, sed refer ipse:
Compatienti dic, sapienti, dic meliori;
Presbyteris multis prodest si confitearis.
Copia presbyteri si desit, pande sodali.
Corporis ut maculas, animae sic crimina pandas.
Carnea sunt crapula, perjuria, furta, libido:
Mente latet livor, odium, tumor, ira, libido.
[Col. 1154C] Praecipue pestes septem memores capitales,
Non solum fontes, sed rivos inde fluentes.
Fonte suo rivus magis est quandoque nocivus.
Unde Lot incestus pejor fuit ebrietate,
Atque Cain gravior caedes fraterna furore.
Culparum fontes, sunt fastus, livor et ira.
Accidiae naevus et avaritiae, gula, luxus.
Cum singillatim mortalia dixeris uni,
Cuncta simul quaecunque gravant comitantia culpas,
Dic citra factum committere quae voluisti.
Dic venalia, dic quae sunt a mente repulsa;
Dic tua delicta, generaliter ista revela
Nam reus in multis quando peccata fatetur,
Vel quaevis dicat vel nil dixisse videtur.
[Col. 1154D] Postremum crimen si pure quis fateatur,
Ille tacere potest quidquid redit et comitatur.
Aggravat ordo, locus, peccata, scientia, tempus,
Aetas, conditio, numerus, mora, copia, causa,
Et modus in culpa, status altus, lucta pusilla.
Aeger poeniteat et crimina confiteatur.
Non imponatur huic poena sed insinuetur.
Hanc tamen explebit, si firma salus reparetur.
Si migret absolvat contritum presbyter aegrum,
Huncque preces relevent jejunia dona suorum:
Ut sit poena rubor, tibi vilis ut efficiaris,
Doctior ut fias, injungitur ut fatearis,
[Col. 1155A] Judicio teget extremo confessio culpas,
Ne videat Deus aut daemon vel qui facit illas,
Confessor mitis, affabilis atque benignus
Sit sapiens, justus, sit dulcis compatiensque,
Ut crimen proprium celet peccata reorum,
Sit piger ad poenas, sit velox ad miserandum,
Et doleat quoties facit illum culpa ferocem,
Infundat mulcens oleum vinumque flagellans.
Hunc virgam patris non exserat ubera matris,
Sibilet et cantet, stimulet cum cogit oportet.
In primis quaerat contritus quomodo credat,
Si credat corde sane fateatur et ore
Post haec rimetur peccantis vulnera caute
Contra naturam culpam non exprimat ullam,
Ne super enormi si simplex conveniatur,
[Col. 1155B] De quo nil scivit ad agendum sic moveatur,
Uxor adulterii rea, confessore perito,
Sic luat admissum ne sit suspecta marito,
Saepe sibi moneat confessor ne recidivet,
Sive relabantur confestim confiteantur
Vitenti causas ad lapsus allicientes
Solliciti poenam complere satisfacientem,
Observent caute sensus cum pectore renes,
Utque fori judex pro persona prohibetur
Flectere judicium, medicus variare medelas.
Sic animae judex odio caveat vel amore,
Confessos poenis onerare vel alleviare,
Ecclesiae morem vel Patrum scripta sequatur,
[Col. 1156A] Sitque modus poenae juxta moderamina culpae,
Et tanto levior, quanto est contritio major.
Ut medici curant vario medicamine corpus,
Ut sanant febrem, vulnus quoque sive tumorem,
Sic animae varias aegre poscunt medicinas.
Opponas igitur animae contraria morbis.
Propria det cupidus, se castret luxuriosus;
Invide, livorem depone; superbe, tumorem;
Sobrietasque gulam, patientia comprimat iram;
Amoveat laesus rancorem, taedia moestus;
Potus aquae redimat excessus ebrietatis;
Carnis delicias castigat virga flagellans.
Ut bene poeniteat ablatum praedo reponat.
Vestio, poto, cibo, tectum do, visito, solvo,
Commodo, compatior, converto, dono, remitto.
[Col. 1156B] Flecto genu, vigilo, jejuno, laboro, flagellor,
Vestio dura, pedes nudor, tero cor, peregrinor,
Poenites, lego, ploro, precor, caro sic maceratur,
Haec quae confessis sunt injungenda notabis.
Publica sit poena, fuerit si publica noxa.
Si lateat licet enormis, lateat quoque poena.
Hoc est: qui peccat occulte poeniteat clam,
Singula confessor prudentius ut moderetur,
Effectus causae, vitium, persona notetur.
Ad Dominum sunt hae festinandi tibi causae:
Ignis purificans, mors, aegritudo ruborque,
Et curae gravitas, et consuetudo ruina.



V.---VERSUS DE COMMENDATIONE VINI.
[Col. 1155]

[Col. 1155C] Felix ille locus quem vitis amoenat amoena;
Illa beata domus, quae Bacchi munere plena,
Vina dat hospitibus de vitis divite vena;
Sed domus infelix ubi cervisiatur avena.
Mensurata nimis modo mensuranda lagena.
Infirmata seges non vino imo venena.
Ejus enim potum sequitur dirissima poena;
Pes titubans, cerebri turbatio, mens aliena,
Turbida mens nescit vitiis imponere frena.
[Col. 1156C] Dum furit ebrietas in aquis Venerisque catena,
Fervida fermento trahitur caro mentis egena.
Illiciti motus nulla cohibentur habena,
Dum bibitur Lethaea palus, iterumque serena
Mingitur, in lapidem renum concrescit arena;
Quam nisi cum ferro nec ejicit ars galiena.
Plus valet ergo mihi vinum cum paupere coena,
Quam tibi cum potu de furfure fercula dena



VI.---RESPONSIO AD QUEMDAM, CONTRA CERVISIAM.
[Col. 1155]

[Col. 1155D] Scribo sed invitus, invitat enim grave vitis
   Me probum gravius improbiusque loqui.
Improbe, quid reprobas, quod pagina sacra, quod usus
   Quod probat utilitas ipsa, quod ipse Deus.
Per verbi verbum de vitis munere munus
   Conficitur vitae sanctificante manu.
Hinc ubi conficitur Christi cruor hinc procul absit,
   Potus furfureus sulfureusque liquor.
In vinum convertit aquas prece matris aquarum
   Conditor, at nunquam cervisiavit eas.
Cur igitur vino praefertur simia vini,
   Horrendumque genus degenerantis aquae?
[Col. 1156D] Mutuat a vino quod inebriat et quod acescit,
   In solis vinum sic imitata malis.
O labor infelix damnataque sollicitudo.
   Quae studuit quod aquis ebrius esset homo!
Objicis incestum Lot vino? non ibi vini
   Culpa, sed in vino non habuisse modum.
Peccavit potor, non potus, ut in patre primo
   Non citus in culpa sed gula sola fuit.
Quidquid agis, peccas, nisi sis moderatus et ipsam
   Justitiam librat, justificatque modus.
Magna quidem cerebri est turbatio, quod cerebrose
   Cervisiam laudat cervisialis homo.
Cognata urinae, faecis germana videtur,
   [Col. 1157A] Non hominis potus sed cibus esse suis.
Ut breviter signes quid et unde sit aspice signum
   Cervisiae factum stramine, faece litum.
[Col. 1158A] Dum sine felle locor, quia te cognosco jocosum.
   Jucunde admittas et sine felle jocum.



VII.---CARMEN ACEPHALUM.
[Col. 1157]

[Col. 1157A] Qui mea scripta leges, poteris perpendere, reges
Quando venerunt qui mystica dona tulerunt.
Per stellam ducti veniunt aliterque reducti
Cursu festino properant dantes tria trino.
Regibus expletae sunt tresque decemque diaetae.
Si bene perpendo mora parva fuit veniendo
Rege fero spreto rediere magi pede laeto.
Rex est seque regit recte, quisquis bene degit,
Quidem de telis regitur plebs quaeque fidelis.
[Col. 1157B] Si recte credit jussisque regentis obedit,
Gratia praecedit et adest nunquamque recedit:
Stella quisque duce vera fruitur modo luce.
Gratia si qua datur quae praevenit ipsa sequatur
Fortes athletas facit has copulare diaetas.
Absque fide pura nulli sit vivere cura,
Per quam completa sit semper prima diaeta
Mente sequens munda spes nam diaeta secunda,
Tertia subsequitur, aliis major reperitur,
Cordaque sincera facti haec dilectio vera,
Sit mens contrita quod sit tibi coelica vita:
Cordeque contrito devote vivere scito.
Praemia sunt certa si mens contrita reperta.
Lingua loquax oris dissolvat claustra pudoris,
[Col. 1157C] Te manifestante quid peccasti reus ante.
Ut cito purgetur quidquid tua culpa moretur.
Si vis mundari, nunquam cesses operari,
Quidquid praecipitur ad fidem taliter itur,
Ut tibi sit praesto quod saepe rogas; vigil esto
Carnis jumento sic frena tenere memento,
Ne lascivire liceat vel longius ire.
Hoc jejunando facies carnemque domando,
[Col. 1158A] Protinus absque mora solito devotius ora,
Nec claudas ora nec cesses qualibet hora;
Sit labor hic motus sit decorus tibi motus.
Ut caro sit macra studeas loca visere sacra.
Spernere se, sperni scio muneris esse superni,
Quae superexcellit patientia noxia pellit.
Mitis pacifica tolerando vincit iniqua;
Ultima virtutem retinet confertque salutem.
Hoc est praeceptum, cito perfice jam bene coeptum:
[Col. 1158B] Laus tibi multa datur, si coeptum perficiatur,
Talia sunt pacta, semper probat exitus acta;
Taliter expletis stella ducere diaetis
Expedit oblata Christo sint munera grata,
Quodque Deum norant pronum reverenter adorant.
Tres tria dant Christo vivo parvo prius esto
Aurum cum thure . . . myrrham moriture
Hoc summum sapere signat Dominumque timere
Si dederis thura mens offertur tibi dura.
Ut thus ascendit, sic sursum mens bona tendit,
Myrrha licet rara mortis designat amara.
Te sic impropera quod mors sit cordis in ara.
Sic vivas aeque memorando novissima quaeque,
Quod semper fili caveas a crimine vili.
[Col. 1158C] Si vir Catholicus, humilis, pius atque pudicus,
Offerat haec dona, dabitur tibi digna corona.
Laetantur vere qui talia dona tulere,
In quorum numero gaudens ego vivere spero.
Detersti sordes mundato denique corde
Christo devoto rex offerat haec tria vota
Hoc trinum munus acceptet trinus et unus,
Christo praestante, qui rex est et fuit ante.




[Col. 1157]
AD OPERA PETRI BLESENSIS APPENDIX Continens chartas quorumdam episcoporum et regum quae conferunt ad elucidationem epistolarum ejus et notarum.
(Opp. Petri Blesensis curante Petro de Gussanvilla.)





I. Ad epist. 44.---Litterae Henrici Bajocensis episcopi de donatione facta capitulo Bajocensi de domo Conani thesaurarii.
(Ex archivis capituli Bajocensis, dono V. Cl. Philippi Taron, subdecani et canonici Bajocensis.)
[Col. 1157D]

Universis S. Matris Ecclesiae filiis praesentibus et futuris, ad quos praesens scriptum pervenerit, HENRICUS Dei miseratione Bajocensis Ecclesiae minister [Col. 1158D] humilis salutem, in eo in quo est omnium salus.

Cum deceat pii patris affectionem circa filiorum profectum sedulam esse et sollicitam, eorum praesertim, qui in Ecclesia Dei divinis laudibus propensiori cura insistunt; nos attendentes, quanta devotione et vigilantia dilecti in Christo filii nostri canonici Bajocenses diu, noctuque divinis insudent officiis; decrevimus eos ad praesens de nostra largitione aliquantula remuneratione ad uberiorem in [Col. 1159A] Dei laudibus vigilantiam excitare. Eapropter divina duntaxat consideratione permoti, dedimus in perpetuam eleemosynam praescriptis filiis nostris S. decano et capitulo Bajocensi domos Conani quondam thesaurarii nostri, cum omnibus suis adjacentiis perpetuo possidendas, quas et Willelmum de Herecort quondam thesaurarium Bajocensem de largitione piae recordationis viri Philippi episcopi praedecessoris nostri constat assecutum; et post ejus decessum eodem episcopo largiente Simon de Scicavilla canonicus noster adeptus est. Idem itaque capitulum recte considerans S. ejus decanum habitationem habere in urbe Bajocensi, sibi et familiae suae minus sufficientem, dedit ei easdem domos, et decanis in Ecclesia nostra sibi canonice substituendis perpetuo jure possidendas, reddituras eis domorum earumdem nomine annuatim sex libras Andegav. unanimi fratrum assensu; statuens, ut post memorati S. decani eadem pecunia capitulo disponente [Col. 1159B] distribuatur clericis de choro, qui die anniversario obitus sui celebrationi intererint; viginti tamen solidi de summa illius pecuniae sumpti de eadem in pane pauperibus distribuentur; ipsum enim justa ratione permoti ab ejusdem pecuniae praestatione liberum in vita sua esse volumus et immunem. Volentes igitur quod solemniter actum est, imposterum perpetua gaudeat firmitate, id praesenti charta sigillo nostro munita dignum duximus confirmare.





II. Confirmatio ejusdem donationis facta a Richardo Anglorum rege.
(Ex eodem.)

RICHARDUS, Dei gratia rex Angliae, dux Normanniae, Aquitaniae, comes Andegavens. archiepiscopis, episcopis, abbatibus, comitibus, baronibus, justitiae seneschal. Vicecomiti praepositis et omnibus, baillivis [Col. 1159C] et fidelibus suis, salutem.

Sciatis nos concessisse et praesenti charta nostra confirmasse Henrico Bajocensi episcopo domum lapideam quae fuit Conani thesaurarii, cum toto maenagio, et virgultum ejusdem Conani, quod est extra murum Bajocensem, juxta praefatum maenagium, cum omnibus pertinentiis suis. Quare volumus et firmiter praecipimus, quod praefatus episcopus, vel cui dedit, habeat et teneat praefatam domum et virgultum cum omnibus pertinentiis suis secundum continentiam chartae Patris nostri bene et in pace, integre et honorifice. Testibus Wal. Rothomagensi archiepiscopo, H. Corinthio episcopo, com. Willelmo de Mandeville, W. filio Rad. seneschallo Normanniae, Roberto de Harecort.

Datum per manum Willelmi de Longo Campo cancellarii nostri, XVI die Septembris, apud Wintori, anno I regni nostri.





III. Litterae ejusdem episcopi de donatione facta capitulo Bajoc. de decima Forestae de Nuilleio et de Racineto.
(Ex eodem.)
[Col. 1159D]

Universis sanctae matris Ecclesiae filiis, HENRICUS Dei gratia Bajocensis episcopus, salutem in Domino.

Notum fieri volumus tam praesentibus quam futuris, quod nos attendentes fratres et canonicos nostros non sine multo labore et impensis posse facere assiduitatem juxta servitium Ecclesiae nostrae, dedimus eis in augmentum communionis suae perpetuam decimam Forestae de Nuilleio et decimam nemoris de Racineto, et duas partes molendinorum de Maisnil Bajoc. Ut autem eorum quies in suo statu sine omni sollicitudine conservetur, hanc donationem in scripturam redegimus, ipsam sigilli nostri attestatione munientes.

[Col. 1160A] Actum est hoc anno Verbi incarnati 1181, II Non. Novemb.





IV. Litterae Urbani papae III pro annualibus praebendarum decedentium canonicorum Bajocensium.
(Ex eodem.)

Justis petentium desideriis, etc. Vide in Urbano, Patrologiae t. CCII.





V. Litterae Lucii papae III pro sepultura episcopi et canonicorum Bajocensis in ecclesia cathedrali.
(Ex eodem.)

Referente dilecto filio magistro Radulfo, etc. Vide in Lucio III, Patrologiae, t. CCI.





VI. Ad epist. 66.---Charta Henrici II Anglorum regis pro abbatia de Voto in Normannia.
(Ex veteribus membranis Cl. V. D. d'Herouval.)
[Col. 1160B]

HENRICUS, Dei gratia rex Angliae, et dux Normanniae et Aquitaniae, et comes Andegaviae justitiariis et baillivis Normanniae, salutem.

Sciatis me concessisse pro amore Dei, et petitione dominae meae Mathildis imperatricis, abbatiae Sanctae Mariae de Voto juxta Caesaris-Burgum, et canonicis ibidem Deo servientibus, quidquid juste datum vel venditum eis fuit de meo dominio in burgo, vel in villa. Quare volo, et firmiter praecipio, ut praefata abbatia bene, et in pace, libere, et quiete, cum omnibus consuetudinibus et libertatibus suis omnia tenementa sua teneat in bosco, et in plano, et teloneo, et tallagio, rovagio, et feria, et foro; et prohibeo ne quis eis vel hominibus vel rebus suis super hoc aliquam injuriam vel gravamen faciat. T. Man. Bisech. dapifero regis apud Rothomagum. In cujus rei testimonium praesentibus litteris nostrum fecimus [Col. 1160C] sigillum apponi.

Actum apud Caesaris-Burgum, anno Domini 1278, mense Septembri.





VII. Alia donatio ejusdem regis eidem abbatiae de Voto.
(Ex eodem.)

HENRICUS, Dei gratia rex Angliae, et dux Normanniae et Aquitaniae, et comes Andegavensis, archiepiscopo Rothomagensi, episcopis, abbatibus, comilibus, baronibus, justitiariis, vicecomitibus et omnibus ministris ac fidelibus Normanniae, salutem.

Sciatis me pro Dei amore concessisse, et sigilli mei munimine confirmasse abbatiae Sanctae Mariae de Voto, quam domina Mathildis imperatrix mater mea proprio censu fundavit, et canonicis ibidem Deo servientibus Ecclesiam Sanctae Margaretae de Tilia cum omnibus pertinentiis suis, eremum Sancti [Col. 1160D] Richardi cum omnibus pertinentiis suis, eremum Sancti Martini de prato. Similiter et quidquid Rogerius de Magnevilla tenuit, in manerio Othevillae. Sicut charta ejusdem Rogerii testatur, et tres partes molendini Tiolphi de Accato dominae matris meae, et marram, quam tenuit Robertus capellanus juxta Hogam, et terram de venditione Willelmi de Cartigneio, apud Jorboch, et terram apud Praedrevillam de concessione Willelmi de Braiosa. Et praeterea quascunque terras, vel mansuras jam dicta abbatia et canonici in Caesaris-Burgo justis donationibus et acquisitionibus adepti sunt. Quare volo et firmiter praecipio, quatenus praedicta abbatia, quae ratione fundationis ad meam specialiter dominationem nullo mediante pertinet, et canonici mei omnia tenementa sua, omnes justas possessiones suas tam ecclesiasticas quam saeculares, cum omnibus libertatibus suis per totam terram meam, scilicet in burgo, in villa, in bosco, et plano, in viis et semitis, in aquis et piscariis, in feriis et foris, teneant et possideant [Col. 1161A] libere et quiete, et pacifice, et absque omni exactione telonei, foagii, gablagii, stellagii, taillagii, pasnagii, et omnis servilis consuetudinis ad me pertinentis. Testibus Waltero Rothomagensi archiepiscopo, comite Willelmo de Magnevilla, et Willelmo de Mera, et pluribus aliis apud Cadomum.





VIII. Alia donatio ejusdem regis eidem abbatiae.
(Ex eodem.)

HENRICUS, Dei gratia rex Angliae et dux Normannorum et Aquitanorum, et comes Andegaviae, archiepiscopis, episcopis, abbatibus, baronibus, vicecomitibus et omnibus ministris et fidelibus suis Francis, et Anglis, et Normannis, salutem.

Sciatis me dominae matri meae Mathildi imperatrici concessisse capellaniam de Valongnes, cum omnibus appendiciis suis, ita bene, integre et plenarie, sicut unquam melius fuit tempore Henrici avi [Col. 1161B] mei regis. Propter hoc etiam quoddam membrum marrerii de Sanctae Mariae ecclesia, scilicet novam villetam ad dandum in perpetuam eleemosynam abbatiae Sanctae Mariae de Voto, quae est juxta Caesaris-Burgum, ab ipsa domina fundata. Similiter et locum me concessisse sciatis, scilicet insulam Willelmi in qua ipsam abbatiam sitam esse constat, pro animabus Henrici avi mei et domini patris mei G. ducis Normannorum et Andegavensis comitis, omniumque antecessorum nostrorum, pro salute nostra, et statu regni nostri. Volo itaque et praecipio, quod praefata abbatia ita honorifice et quiete, et libere cum omnibus consuetudinibus et libertatibus suis suprascripta teneat, sicut ulla abbatia totius Normanniae melius, et quietius, et liberius tenet. Testibus Herb. Abrincensi episcopo, Thoma cancellario regio, Man. Bileiht dapifero regis, Rogerio de Calleyo apud Rothomagum.





IX. Charta Henrici II, Anglorum regis pro abbatia de Baugeseio, vulgo de Baugerais, ordinis Cisterciensis.
[Col. 1161C]

HENRICUS, rex Angliae, et dux Normanniae et Aquitaniae, et comes Andegaviae, archiepiscopo Turonensi et justitiariis, et omnibus ministris et fidelibus suis Turoniae et Normanniae, salutem.

Sciatis me concessisse, et praesenti charta confirmasse fratribus de Baugeseio locum de Baugeseio, in quo habitant, et quidquid eis datum est, vel dabitur rationabiliter. Praeterea concedo, quod praedicti fratres suscipiant Ordinem et imitationem de ecclesia S. Barbarae in Normannia (Sainte-Barbe en Ange). Quare volo et firmiter praecipio, quod praedicti fratres praedictum locum suum habeant, et teneant, et quidquid eis datum est, vel datum fuerit rationabiliter, in pace, et quiete, et integre, et honorifice, et prohibeo, ne inde aliquam faciatis injuriam vel contumeliam fieri permittatis. Testibus [Col. 1161D] Hugone abbate de Landesio (Abbaye Landais). Richardo de Hum connest. Richardo de Camilla. Roberto de Briet. Stephano de Turon. Gaufrido Forest. apud Castillionem in Bituria (Chtillon sur l'Indre).





IX bis. Alia charta ejusdem regis pro abbatia de Oratorio vulgo de Louroux Andegavensis dioecesis
(Ex eodem.)

HENRICUS, Dei gratia rex Anglorum et dux Normanniae et Aquitaniae, et comes Andegavorum, archiepiscopis, episcopis, abbatibus, comitibus, baronibus, justitiariis, vicecomitibus, seneschallis, praepositis, et omnibus baillivis, et fidelibus suis totius terrae suae, salutem.

Sciatis me dedisse in liberam et perpetuam eleemosynam, et praesenti charta mea confirmasse Deo, et abbatiae de Oratorio locum de Baugeseio, cum pertinentiis suis, ad construendum ibi abbatiam ordinis [Col. 1162A] Cisterciensis, et omnes alias donationes, quae rationabiliter factae sunt, vel fient ipsi loco de Baugeseio. Quare volo et firmiter praecipio, quod praedicta abbatia de Oratorio, et eadem abbatia de Baugeseio locum praedictum cum omnibus pertinentiis suis, et omnes alias donationes, quae vel eis rationabiliter factae sunt vel fient, et omnes rationabiles perquisitiones suas habeant, et teneant bene, et in pace, libere et quiete, integre, et plenarie, et honorifice, in bosco et plano, in pratis et pascuis, in agris et molendinis, in vivariis et stagnis et piscariis, in viis et in semitis, et in omnibus aliis rebus ad eas pertinentibus, et cum omnibus libertatibus, et liberis consuetudinibus suis. Concedo etiam, ut monachi Deo servientes in abbatia de Baugeseio, quieti sint, et firmam pacem habeant per totam terram meam de teloneo et passagio, et omni consuetudine ad me pertinente, de omnibus suis, et de pannagio propriorum pecorum suorum [Col. 1162B] in boscis et forestis meis. Testibus Gaufrido Dure priore de Lochis. Willelmo abbate de Daurat, fratre Rogero eleemosynario meo. Stephano de Tyron seneschallo Andegavensis, Willelmo de Hostili, Henrico de Muntbasun praeposito de Lochis. Apud Bellum-locum, juxta Lochas.





X Littera per quam apparet Hervaeum abbatem Villaelupensem dedisse fratribus ordinis Carthusiensis locum Ligeti, Henrico II, rege Anglorum, comite Andegavensi postulante circa annum Domini 1173.
(Ex chartulario abbatiae S. Salvatoris Villelupensis, pag. 125, ex dono D. abbatis de Villeloin.)

Firma rerum gestarum memoria scripto conservatur, atque contentionis occasio e medio removetur. Hanc itaque duplicem considerantes utilitatem litteris notificare curavimus tam posteris quam praesentibus, quod dominus Henricus abbas S. Salvatoris Willaelupensis concessit cum assensu totius [Col. 1162C] capituli sui fratribus Carthusiae locum illum, qui vulgo Ligetum appellatur, cum pertinentiis suis, intuitu charitatis, et precibus domini Henrici regis Angliae, ducis Normanniae, comitis Andegaviae et prece domini Stephani seneschalli, jure perpetuo possidendum. Ita tamen quod dominus rex gravedinem Villaelupensis domus diligenti animo considerans dedit Villaelupensibus fratribus centum libras, et quitare fecit duos Halietos, quos ipsi de Chepdone debebant. Hoc autem factum est in manu Guillelmi prioris, et fratrum, qui cum eo tunc temporis manebant, fratris Herberti, et fratris Guillelmi, et fratris Martini, et in praesentia plurimarum personarum, Mauricii Belli-loci abbatis, et domini Gaufredi abbatis S. Juliani Turonensis, praesentibus etiam legatis ipsius regis Stephano seneschallo, Guillelmo Cloet, Archembaudo de Vindocino, Hervaeo praeposito de Lochis, Goffrido Besoger, atque ingenti multitudine monachorum; Dionysio scilicet, [Col. 1162D] Arnulfo, Rodulfo, Haimerico, aliisque clericorum et laicorum quamplurimis, scilicet Raginaudo de Sinapariis, Joanne Normanno, Thoma Raier, Gaudrico, Odulrico, et pluribus aliis.





XI. Donatio ejusdem regis ecclesiae Fontis Ebraldi de Ponte Sacii.
(Ex veteri membrana D. d'Herouval.)

HENRICUS, Dei gratia rex Angliae, et dux Normanniae et Aquitaniae, et comes Andegaviae, archiepiscopis, episcopis, abbatibus, comitibus, baronibus, justitiariis, vicecomitibus, ministris et omnibus fidelibus suis, salutem.

Sciatis me concessisse et dedisse, et praesenti charta mea confirmasse Deo, et ecclesiae Beatae Dei genitricis Mariae de Fonte Ebraldi, et monialibus ibidem Deo servientibus, pro salute animae meae et antecessorum meorum Pontem Sacii ita libere et [Col. 1163A] quiete, sicut aliquis antecessorum meorum eumdem Pontem ipsi Ecclesiae melius et liberius concessit habere; vicariam etiam ejusdem Pontis cum omnibus libertatibus et liberis consuetudinibus ad comitem Andegavensem pertinentibus concedo eis et confirmo. De furto autem, et sanguine, et raptu, et de aliis omnibus fore factis concedo eis justitiam et omnem quaestum; retenta mihi per Ballivos exsecutione justitiae de vita et membris. Cujus quaestum omnimodum dono eisdem et concedo; et id mihi non retinui, nisi quia non est religiosarum personarum et vita vel judicare: sunt autem hae consuetudines ejusdem Pontis etc. Quare volo et firmiter praecipio quod ipsa ecclesia Fontis-Ebraldi et sanctimoniales in ea Deo servientes, omnia praedicta habeant et teneant bene, et in pace, libere, et quiete, integre, et plenarie, et honorifice, cum omnibus libertatibus et liberis consuetudinibus suis, sicut ea ipsis concessi, et charta mea confirmavi. [Col. 1163B] Testibus Guillelmo Coenomanensi episcopo, Gaufrido Andegavensi episcopo, Roberto Nannetensi episcopo, Stephano Redonensi episcopo, Richardo et Gaufrido filiis meis, comite Willelmo de Mandemst. Falcone de Monstach, seneschallo Pictaviensi, Stephano de Turonis seneschallo Andegavensi, Mauricio de Creon. Vegis. Gaufrido Perticensi, Petro filio Guidonis, Willelmo de Hostilii, Durando Pincer. Guilleberto Gardarobb. Apud. Andeg.





XII. Copia fundationis abbatiae Savigniaci in Normannia.
(Ex veteribus membranis D. d'Herouval.)

In nomine Domini nostri Jesu Christi. Notum sit omnibus praesentibus et futuris quod ego Radulfus Silgeriarum dominus, pro amore Dei ac salute animae meae, et antecessorum ac successorum meorum, cum uxore mea Amicia et filiis meis Matthaeo, Francisco, Galone, Henrico et Roberto, dono et [Col. 1163C] concedo Deo et domino Vitali Eremitae in possessionem et coenobiale domicilium Monachorum Forestam de Savigneio, sicut cingitur tribus aquis Chamba, Chamberna et Nigra aqua. Praeterea do, concedo, et praesenti charta constituo in dotem et haereditatem coenobialis domicilii praeter ea, quae monachi inhabitantes ibi possunt acquirere, mille libratas terrae annui redditus in terra mea Silgeriaci, ubicunque et a quibuscunque voluerint, tam ex dono quam ex emptione, quas extunc eisdem confirmo, sicut jam eas possiderent, volens et concedens quod praedicti monachi habeant in caeteris praedictis et hominibus in illis manentibus tantum jus, tantam justitiam altam et bassam, tantam dignitatem, tantam franchisiam, tantam potestatem cum omni jure et dominio, quae ego et antecessores mei et successores habere possemus in terra nostra dominica; et quod ipsi monachi et eorum homines habeant in tota terra mea, cum meis hominibus communionem generalem. [Col. 1163D] Et haec omnia praedicta ego et uxor mea et filii mei praedicti Deo reddidimus et ejus servitio dedicavimus, sic ad tenendum de ipso Deo ipsis monachis confirmavimus libera et quieta cum omni justitia alta et bassa ab omni consuetudine, et servitio, et exactione, et curia, et homagio, et corvea, et contradicto, et resorto, et omnimodo quaestu penitus absolvimus; nihil nobis vel successoribus nostris in omnibus praedictis, prout dictum est, ratihabitionem omnino retinentes. Ita quod nec nos, nec successores nostri in praedictis omnibus aliquam justitiam de caetero, nec in hominibus de dictis monachis dictas terras tenentibus poterimus exercere quo modo et si aliquem hominum ipsorum a nobis pro fores-facto praesenti seu successoribus nostris arrestari contigerit, eum in statu in quo fuerit tenemur reddere sine dilatione dictis monachis, quoties ab eisdem fuerimus requisiti; et inde justitiam facient secundum quod viderint expedire. Haec donatio confirmata est, et sigilli mei Radulfi impressione [Col. 1164A] munita, anno ab Incarnatione Domini 1112, indictione V, epacta XXVIII, Kalendas Februarii.





XIII. Confirmatio fundationis abbatiae Savigniani facta ab Henrico II, Anglorum rege
(Ex eodem D. d'Herouval.)

HENRICUS Dei gratia rex Angliae, et dux Normanniae, et Aquitaniae, et comes Andegaviae, archiepiscopis, episcopis, abbatibus, comitibus, baronibus, justitiariis, baillivis, vicecomitibus, et omnibus ministris, et fidelibus suis, salutem.

Sciatis me concessisse et praesenti charta mea confirmasse, ecclesiae, sanctae Trinitatis de Savigniaco, et monachis ibidem Deo servientibus, omnes subscriptas donationes, quae eis factae sunt, scilicet, ex dono Radulfi Silgeriarium domini, Forestam Savigniaci, sicut cingitur tribus aquis, Chamba, Chamberna, et Nigra aqua, etc. Omnes [Col. 1164B] has terras, omnesque eleemosynas, quae hic enumeratae sunt, et omnes alias, quas possident, et quas Deo propitio tam ex dono quam ex emptione poterunt acquirere, concessi, ut dictum est, ecclesiae et monachis Savigniaci, liberas et quietas, cum omni justitia alta et bassa, et jure, et dominio, ab omni servitio et consuetudine absolutas, et ipsam abbatiam et omnes possessiones ad eam pertinentes, et omnes homines eorum ubicunque sint, et de cujuscunque dono sint, in tota terra mea assumpsi in manu, et custodia, ac protectione mea, sicut dominicas et proprias eleemosynas meas: et ideo volo, et praecipio, et firmiter constituo, ut eadem abbatia et monachi, et fratres, et famuli eorum, et homines, et omnes res ad ipsos pertinentes, per totam terram meam acquisitam, et acquirendam a me et a successoribus meis, habeant firmam pacem, et perfectam libertatem, et omnem quietantiam in mari, et in terra, in bosco, et in plano, ab omni [Col. 1164C] consuetudine, et servitio, et exactione, sicut eleemosynae Deo dedicatae, pro remissione peccatorum nostrorum, et redemptione animarum nostrarum. Quare volo, et firmiter praecipio, quod abbatia praedicta de Savigniaco, et monachi in ea Deo servientes, haec ista et omnia alia quae nunc possident tam ex dono quam ex emptione a quibuscunque, et ea quae in futurum rationabilibus modis, Deo propitio, poterunt acquirere, habeant, et in perpetuam eleemosynam retineant, cum omni justitia alta et bassa, et omni jure et dominio, cum omnibus libertatibus et liberis consuetudinibus, et quietantiis suis, ita quod omnia praedictis monachis et eorum hominibus pertinentia, et quieta de omni teloneo et passagio, et pontagio, pasnagio, cohuagio, pallagio, servitio, hominagio, hostico, taillia, et omni auxilio tam assueto quam non assueto, et omnimodo quaestu et querela, et omni alia consuetudine et servitio, et exactione per totam terram meam, in ecclesiis, [Col. 1164D] et decimis, et terris, et hominibus, in bosco, et in plano, in pratis et pascuis, in aquis et molendino, in vivariis, et stagnis, et garennis, et piscariis, et mariscis, in bricheminis, et semitis, et omnibus aliis locis, et aliis rebus, cum omnibus libertatibus, et liberis consuetudinibus suis, et in villis, castris, ita bene et in pace, libere, et quiete, et honorifice, sicut propria dominica mea, et sicut eleemosyna Deo dedicata, pro remissione peccatorum meorum, et omnium antecessorum ac successorum nostrorum; et nihil nobis vel successoribus nostris in omnibus praeter divinam retributionem retinentes, et quod ad nostram et successorum nostrorum pertinebunt successionem. Et est sciendum quod ego concessi ex dono meo proprio praedictis monachis de Savigniaco quod possint tradere suas terras ad qualescunque consuetudines voluerint. Et poterunt suos homines se ubicunque voluerint, et in quamcunque partem terrae suae convenire, quotiescunque sibi viderint expedire, nonobstantibus [Col. 1165A] patriarum consuetudinibus quibuscunque. Haec autem mea confirmatio atque concessio facta est anno ab Incarnatione Domini 1157, anno scilicet regni mei Angliae tertio, ducatus vero Normanniae octavo testibus his magistro Valtero de Const. Oxenef. archid, Rad. Herefordensi archidiacono, magistro Jocelino Cestriensi archidiaconis, Wuillelmo filio seneschalli Normanniae Radulf. de fil. Seherio de Quincy, Bertrando de Verdun, Willelmo de Solatiis, Reginaldo de Paveillie, Uling. de Mornist, et multis aliis apud dom. Frontem.





XIV. Alia confirmatio ejusdem regis pro fundatione Savigniaci.
(Ex eodem D. d'Herouval.)

HENRICUS, Dei gratia rex angliae, et dux Normanniae et Aquitaniae, et comes Andegaviae, archiepiscopis, episcopis, comitibus, baronibus, justitiariis, [Col. 1165B] baillivis, vicecomitibus, praepositis, ministris et omnibus fidelibus suis totius terrae suae, salutem in nomine Domini nostri Jesu Christi.

Notum sit vobis praesentibus atque futuris, quod ego pro amore Dei et salute animae meae, et ad animae patris ac matris meae, et uxoris meae, et liberorum ac filiorum meorum, et omnium antecessorum, atque successorum meorum, atque omnium fidelium Christianorum concessi ecclesiae Sanctae Trinitatis de Savigneio, et Richardo abbati et monachis ibidem Deo servientibus in perpetuam eleemosynam omnes terras omnesque eleemosynas, atque quietantias, quas antecessores mei et homines eorum donaverant eidem ecclesiae atque concesserant, et eamdem ecclesiam, cum omnibus rebus ad ipsam pertinentibus assumpsi in manu et custodia, ac defensione mea, sicut propria abbatiana, et dominicam eleemosynam meam, et ut omnes posteriores ad eamdem ecclesiam pertinentes firmiter ac [Col. 1165C] stabiliter, et absque omni dubitatione, in perpetuum confirmarentur, et in praesenti tempore atque futuro libere et quiete, ac secure, et ab eadem ecclesia tenerentur ac possiderentur volui, ut in hac praesenti charta nominatim ascriberentur atque confirmarentur, et sic ad notitiam successorum nostrorum, et ad utilitatem possidentium, salvae et integrae in perpetuum conservarentur. Concessi itaque forestam Savigniensem, sicut cingitur tribus aquis Chamba scilicet et Chamberna, ac Nigra aqua, cum omnibus pertinentiis suis, quae foresta est prima possessio ejusdem Ecclesiae; unde, et ipse locus nomen accepit, ut Savignelum vocaretur, quam forestam possidet eadem ecclesia ex dono Radulfi de Fulgeriis, et Henrici filii ejus, et ex concessione Stephani comitis Moritonii, et Henrici regis Angliae, etc., omnes has terras, omnesque eleemosynas, quae hic enumeratae sunt, et omnes alias, quas omnibus justis modis poterunt acquirere, concessi, ut dictum est, ecclesiae et monachis Savignei, [Col. 1165D] liberas et quietas, et ab omni servitio et consuetudine absolutas ad ipsam abbatiam, et omnes possessiones, ad eam pertinentes ubicunque sint, et de cujuscunque dono sint, in tota terra mea, assumpsi in manu, et custodia, ac protectione mea, sicut dominicas et proprias eleemosynas meas, etc. Haec autem nostra constitutio atque confirmatio facta est anno ab Incarnatione Domini 1157, anno scilicet regni mei Angliae tertio, ducatus vero Normanniae octavo.





XV. Charta fundationis abbatiae de Blanca Landa.
(Ex membranis D. d'Herouval.)

RICHARDUS de Haya et Mathildis uxor ejus, omnibus suis, et amicis Normanniae et Angliae, salutem et dilectionem.

Notum sit vestrae dilectioni, et omnium tam praesentiam quam futurorum universitati, quod nos in [Col. 1166A] propria haereditate nostra in loco, qui Blanca-Landa vocatur, unum monasterium fundamus, in honore Domini nostri Jesu Christi et beatae Genitricis ejus, et sanctissimi confessoris Nicolai, ibique conventum canonicorum ad serviendum Deo, in ordine Praemonstratensi constituimus, quibus ad nutritum et vestitutum pro redemptione animarum nostrarum, successorum et omnium antecessorum nostrorum de parvitate nostra, haec subscripta concedentes in perpetuam eleemosynam per manum domini Richardi Constantini episcopi Domino consecramus, Willelmo de Guono, et Richardo filio ejus, Nicolao de Haya meo nepote concedentibus et super altare praefati monasterii manibus propriis nobiscum offerentibus, ipsum videlicet locum, in quo fundatum est monasterium cum omnibus adjacentibus suis, etc. Haec itaque praescripta, praesente clero, et populo et approbante, donavimus huic nostro monasterio Sancti Michaelis de Blanca-Landa, [Col. 1166B] nihil omnino in omnibus litteris retinentes, sed ab omni jure, et dominio, et saecularium consuetudinibus, querela et exactione ad nos pertinentibus libera et absoluta, super altare offerentes per manum episcopi Richardi Constantini, excepto opere excluso in terra Paraner, de Bossevilla et in terra Ugonis Camri de Chatouilla, quae mazura et costumas suas quietas habet in foresta, et excepta molta hominum de terra Richardi clerici apud Austremensuram, et opere excluso, testibus Richardo Constantino episcopo, Willelmo abbate Montisburgi, Roberto de Perdot, Renaldo de Maisvel, Richardo Avenel, et multis aliis. Anno ab Incarnatione Domini 1154.





XVI. Confirmatio ejusdem fundationis per Henricum II, regem Anglorum.
(Ex eodem D. d'Herouval.)

[Col. 1166C] HENRICUS, rex Angliae et dux Normanniae et Aquitaniae, et comes Andegavensis, archiepiscopis, episcopis, abbatibus, comitibus, vicecomitibus, baronibus et ministris omnibus suis, et omnibus fidelibus suis, salutem.

Sciatis me concessisse et confirmasse in perpetuam eleemosynam Deo, et ecclesiae Sancti Nicolai de Blanca-Landa, et canonicis ibidem servientibus abbatiae, in ordine Praemonstratensi Deo servientibus, quidquid eis rationabiliter et juste collatum est, videlicet has subscriptas eleemosynas quas Richardus de Haya, et Mathildis uxor ejus supradictae ecclesiae fundatores et Radulfus de Haya Richardi nepos, Willelmus de Varna, et Richardus filius ejus eidem ecclesiae contulerunt, ipsum videlicet locum qui Blanca-Landa dicitur, ubi fundata est ecclesia cum omnibus adjacntibus suis, etc. Ut haec omnia subscripta, et quidquid in futurum, et quibuscunque rationabiliter praefatae ecclesiae fuerint collata, firma, et illibata permaneant, regia [Col. 1166D] auctoritate confirmo, et confirmata in regnum post me continue protegenda et confirmanda commendo. Teste Rothrodo episcopo Ebroicensi, et Arnulfo episcopo Lexoviorum, et Philippo episcopo Bajocensi, et Richardo episcopo Constantiae, et Roberto de Novoburgo. Anno ab Incarnatione Domini 1157.





XVII. Ad epist. 124.---Littera Walteri Rothomagensis archiepiscopi, qua decimam de Diepa et Botellis, dat capitulo Rothomagensi.
(Ex veteri scheda D. d'Herouval.)

Omnibus Christi fidelibus ad quos praesens scriptum pervenerit, WALTERIUS Dei gratia Rothomagensis archiepiscopus; salutem in Domino.

Justum est, ut prospera communicent, qui adversa communiter sunt perpessi. Qui enim passionis fuere consortes, consolationis esse non debent aliquatenus [Col. 1167A] inexpertes. Quoniam igitur charissimi filii nostri Ecclesiae nostrae Rothomagensis canonici, dum pro tuendo Ecclesiae nostrae patrimonio contra . . . . . . . . . . et praesides magnis expensis, gravissimis sudoribus et periculis certaremus, nobiscum in tentationibus nostris viriliter et fideliter permanserunt, dignum et justum est, ut quod de laborum nostrorum proventibus, auxiliante Domino, nostris utilitatibus in perpetuum accrevit, non sit eis penitus alienum; sed qui in parturiendo nobis condoluerunt, partus nostri fructu pariter et laetitia jucundentur. Inde est quod de omni redditu et proventu, quem de Dieppa et Botellis, et earum pertinentiis singulis annis vel nos, vel successores nostri, futuris temporibus ad usus proprios consequemur, concessimus eisdem canonicis nostris anno ab Incarnatione Domini 1198, in puram et perpetuam eleemosynam, et donavimus decimam partem integre recipiendam singulis annis in festo B. Romani [Col. 1167B] confessoris patroni nostri, dividendam fratribus, qui ad diem obitus nostri officium pro nobis anniversaria consuetudine celebrarent. Interim autem dum viventes essemus, ipsi canonici qui ad solemnitatem praedicti confessoris convenirent, eamdem decimam reciperent aequis portionibus inter se more communi dividendam. Verum quia difficile esset praefatam decimam integre persolvi uno termino, maxime circa anni principium, statuimus de communi eorumdem canonicorum consensu, ut eadem decima quatuor terminis persolvatur, videlicet quarta pars in Natali Domini; alia quarta pars in Nativitate beati Joannis Baptistae; et alia quarta pars in festo Sancti Michaelis archangeli, quandiu vixerimus in festo jam dicti confessoris; sicut praeassignatum est, dictis canonicis dividenda. Postquam vero nos in fata concedere contigerit, statuerunt iidem canonici se quater in anno diem obitus nostri anniversarium celebraturos, et in unoquoque illorum quartam partem [Col. 1167C] decimae canonicis qui intererunt, aequis partibus divisuros. Si itaque praedictae villae tradantur ad firmam decrevimus ut firmarii praeassignatis terminis decimam reddant canonicis memoratis, et si in aliquo terminorum eamdem decimam ad plenum non solverint, ipsi poenam decem librarum usualis monetae incurrant dictis canonicis persolvendam, sed per nos vel per successores nostros justitiandam. Si vero easdem villas in manu nostra tenuerimus, et ita liquido non potuerint proventus et redditus aestimari, eorum aestimatio quatuor legalium virorum earumdem villarum arbitrio relinquetur, qui jurati bona fide summam totius redditus et proventuum declarabunt, et sic aestimata eisdem canonicis statutis sine contradictione reddetur sub poena decem librarum, sicut praedictum est, interveniente nostro, vel successorum nostrorum seneschallo, vel aliquo ballivo ad praedictorum reddituum et proventuum susceptionem deputato, [Col. 1167D] si in aliquo praedictorum terminorum in solutione cessaverint, vel in toto, vel in parte. Quia vero post tempus donationis praedictae, novi proventus tam in molendinis quam in rebus aliis praedictarum villarum redditibus accreverunt, ne quis sub tali verborum scrupulositate suggerat exinde decimam praefatis canonicis non deberi, nos eam dubitationem, licet supervacuam absolventes, decrevimus tam eorumdem proventuum quam aliorum, quae in posterum eisdem villis, Deo dante, accrescent, decimam eisdem canonicis esse integre conferendam; cum non incongruum sit unam et eamdem substantiam duplici quodam modo jure censeri. Ut autem haec nostra donatio firma et stabilis in perpetuum perseveret, nec aliquorum possit machinatione convelli, eam praesentis scripti et sigilli nostri patrocinio dignum duximus communire. Nos autem de misericordia Dei, et Beatae Mariae genitricis ejus meritis et B. patroni nostri Romani confisi, [Col. 1168A] omnes illos anathematizamus, et maledicimus; utinam et indignationem omnipotentis Dei, et beatae Mariae, et beati Romani, et omnium sanctorum incurrant, quicunque praedictam donationem nostram et confirmationem attentaverint violare. Nihil hic de novo statuentes, sed prolatam tempore donationis factae sententiam renovantes.

Datum Rothomagi per manum Roberti de Sancto Nicolao capellani nostri et canonici Rothomagensis, VI Kalend. Octobris. Testibus, venerabilibus fratribus nostris episcopis Normanniae, Roberto Bajocensi, Willelmo Abrincatensi, Luca Ebroicensi, Silvestro Sagiensi, Jordano Luxoviensi, Viviano Constantiensi, qui ad petitionem nostram praesenti chartae sigilla sua apposuerunt: Richardo Rothomagensis Ecclesiae decano, Rogerio cantore, magistro Simone cancellario, Richardo Haynim, magistro Gisleberto de Marleis, canonicis Rothomagens., et multis aliis testibus.





XVIII. Ad epist. 126.---Littera Odonis episcopi Parisiensis, pro abolendo festo Fatuorum, et restituenda solemnitate Circumcisionis Domini.
(Ex Chartulario illustrissimi domini Joannis Baptistae de Contes, decani Ecclesiae Parisiensis. Charta 156.)
[Col. 1168B]

Cum Dominus Petrus, etc. Vide in Odone Parisiensi, ad an. 1208.





XIX. Alia littera ejusdem Odonis Parisiensis episcopi, pro solemnitate Circumcisionis Domini et Sancti Stephani.
(Ex magno Pastorali Parisiensi.)

Ad hoc nos licet immeritos, etc. Vide ibid.





XX. Littera Petri Cambii Dei gratia Parisiensis episcopi pro solemnitate Circumcisionis Domini et Sancti Stephani.
(Ex eodem Pastorali.)
[Col. 1168C]

PETRUS, Dei gratia Parisiensis episcopus, dilectis filiis HUGONI decano et capitulo Parisiensi, in perpetuum.

Quod pro utilitatis ecclesiasticae et divini cultus statuitur incremento, perpetuo dignum est robore communiri, ne processu temporis malitia cujuslibet valeat enervari. Ad universorum itaque notitiam volumus pervenire, quod felicis memoriae dominus Odo quondam Parisiensis episcopus praedecessor noster enormitates quasdam eliminare desiderans, quae sub praetextu pravae consuetudinis in Parisiensi Ecclesia pullularant festum Dominicae Circumcisionis, et Natale S. Stephani protomartyris ad statum decrevit reducere regularem, et solemniter instituit celebrari; singulis autem canonicis et clericis majori [Col. 1168D] altari servientibus, qui in Natali B. Stephani Matutinis intererunt, sex denarios Paris., singulis vero clericis chori non canonicis quatuor denarios, singulis etiam pueris chori duos denarios, et singulis clericis, qui in missa responsorium vel Alleluia, in organo triplo, seu quadruplo decantabunt, sex denarios benigne contulit et concessit, in praepositura nostra Parisiensi annuatim quiete et libere percipiendos. In festivitate autem Circumcisionis singulis clericis chori non canonicis tres denarios Parisienses, et singulis pueris duos denarios in redditibus capitii perpetuo percipiendos liberaliter assignavit. Dedit etiam in perpetuam eleemosynam capitulo Parisiensis Ecclesiae stationem de pane et vino et carnibus porcinis annuatim in festo Pentecostes a Parisiensi episcopo, qui pro tempore fuerit, persolvendam; et statuit ut quilibet canonicorum S. Dionysii de passu eadem die dimidiam percipiat stationem. Concedit insuper et concessit capitulo [Col. 1169A] Paris. sexaginta solidos Paris. in censu de Brunello singulis annis percipiendos in die anniversarii sui, prout ordinavit, distribuendos. Ad haec praebendam et vicariam quam ecclesia Sanctae Genovefae, in ecclesia Parisiensi habere solebat, quam idem episcopus acquisivit capitulo Parisiensi, concessit pariter et quiittavit, ut tam de praebenda quam de vicaria pro sua disponerent voluntate. Praeterea octo matricularios de assensus voluntate capituli in Ecclesia Parisiensi instituit, et ad eorum sustentationem tam ipse quam capitulum certa et perpetua deputavit. Decimas etiam omnium Novalium faciendorum, seu jam factorum quae nondum aliis erant assignatae, in omnibus locis Parisiensis dioecesis, in quibus Ecclesia Parisiensis decimationem habebat, vel habitura erat, capitulo et Ecclesiae in perpetuum quiete et libere possidendas concessit, et liberaliter erogavit, salvo jure alterius Ecclesiae, quae in eodem territorio partem decimationis haberet. Praeterea [Col. 1169B] quam emerat apud Buc in jus et proprietatem capituli pia donatione transfudit ad denarios matutinales in festo B. Bernardi distribuendos. Caeterum assignavit Ecclesiae et succentori Parisiensi, et contulit ad Mandatum faciendum in Coena Domini unum modium bladii ad mensuram Paris. medietatem hibernagii et medietatem mareschiae, apud Herebleium in blado quod acquisierat et habuerat a monachis B. Dionysii; ita quod si abbas et monachi B. Dionysii bladum illud episcopo Parisiensi alibi assignarent, succentor praedictum modium bladi ibi perciperet, ubi bladus episcopi assignaretur. Donavit insuper clericis matutinalibus partem illam, quam percipiebat in oblationibus crucis quae proveniunt in sexta feria, in Passione Domini, videlicet medietatem omnium oblationum. Nos itaque praescriptas donationes, et concessiones, et institutiones approbantes et ratas habentes, ipsas per praesentis scripti paginam confirmamus, et sigilli nostri [Col. 1169C] munimine roboramus, easque perpetuo manere decernimus et praecipimus inconcussas.

Datum Parisiis, anno Incarnationis Dominicae 1208, pontificatus nostri ann. 1.





XXI. Copia cujusdam Epistolae a venerabili Facultate theologiae studii Parisiensis, praelatis et capitulis ecclesiarum regni Franciae transmissae, ad detestandum, condemnandum, et omnino abolendum quemdam superstitiosum et scandalosum ritum, quem quidam festum Fatuorum vocant, qui a ritu paganorum et infidelium idololatrarum initium et originem sumpsit.
(Ex cod. ms. abbatiae Cisterciensis a domino Jacobo de Lannoy, ejusdem abbatiae novitiorum magistro, ad D. Lucam d'Achery Benedictinum transmisso, qui mihi illum communicavit.)

[Col. 1169D] Universis ecclesiarum praelatis, et earum venerabilibus capitulis ubilibet constitutis, humilis sacrae theologiae facultas studii almae universitatis Parisiensis, honorem et debitum Christianae pietatis obsequium. Zelus cultus divini atque multorum fidelium clamor, necnon quorumdam episcoporum querulosa requisitio nos inducunt et impellunt sub brevi epistola describere quantum abhorreamus, quantumque detestemur illum cujusdam festivitatis ritum, quem sui compositores festum Fatuorum vocant. Et quanquam ex sacrae Scripturae testimoniis, tam Veteris quam Novi Testamenti, quibus Deus ab omni spurcitia templum suum ac ministros mundos esse et sanctificatos districtissime mandavit, tale festivitatis gurgustium, quo sacerdotes et clerici interiori et exteriori spurcitia se polluunt, templumque Dei et ecclesias foedant, facillimum sit reprobare; tamen quia hujus rei patratores se consuetudinis [Col. 1170A] lege protegere conantur, ac inde pertinaciter suis superioribus resistunt, majori acriorique opus est reprehensione, et tanta, quod correptionis acerbitas contumaciam talium pertinacium frangat et superet. Quocirca quid in hac re sentimus breviter et succincte declaravimus, quatenus praelati studiosius et audentius a suis subditis, etiam per cauterium durae punitionis, si sit opus, hunc pestiferum ritum depellant.

Et primo quid de ejus origine censemus. Porro a gentilibus venit haec spurcitia, atque de reliquiis gentilitatis est haec festivitas, licet festum Fatuorum a suis fautoribus intituletur. Certum est enim, ut annales tradunt historiae, quod nationes gentium, quae verum Deum ignorabant, multis daemonum fraudibus ludificatae, atque variis passionum desideriis agitatae, in superfluas et superstitiosas culturas vanitatum trahebantur. Nec mirum, cum nullam fidei circumcisionem haberent. Hinc statuas daemonibus [Col. 1170B] dicatas coluerunt: hinc principes se deificare existimantes in hominum memoria diabolica fraude delusi, idola sibi similia, quibus ut dii repraesentarentur populis, colenda statuerunt; et insuper ut stolidus populus ad cultum sui idoli magis alliceretur, nomenque eorum diutius maneret, certis in mensibus et diebus solemnitates festivitatum sibi per ludos secundum desideria carnis dicatarum juvenibus populis imposuerunt, in quibus nulla deformitas, nullum vitium, nullumque flagitium reprehendebatur; sed ut occurrebat phantasiae, unicuique licebat agere. Inde vero stupra et prostibula, et alia inenarrabilia scelerum monstra palam et impune fiebant. Quinimo in illis festis sacerdotes idolorum, ut abundantius populum ad idolum erectum excitarent majori furia, monstruositates prae aliis debacchabantur, sicut factum in festo Bacchi narrant poetae, sic in principio Maii festum Veneris et Daphnis, sic in Februario festum Plutonis et [Col. 1170C] Proserpinae, sic in Kalendis Januarii festum spurcissimi Jani, sic in quamplurimis festis arborum Dianae dicatarum et plantatarum; et de multis aliis in quibus enormitates permaximae committebantur.

Procul dubio, inde venit origo hujus ritus nefarii, haec est nascentia illius corruptelae, quam consuetudinem vocant, haec est amaritudinis radix venenata, quae sursum germinans frondes nemorosas expandit, sub quibus juventus luxui dedita enormitates carnis obnixe prosecuta est, et continuavit; quas enormitates culter fidei, et veri Dei cultus a Christianis indubie circumcidere debet, quoniam non est vere fidelis Christi qui talibus inhaeret. Sic enim beatus apostolus Paulus quosdam Corinthios notat a fide lapsos, eo quod post susceptum baptisma hujusmodi festivitates observabant: Timeo, inquit, ne frustra laboraverim in vobis, quia observatis dies (Galat. IV). Glossa, id est superstitiones et solemnitates gentilium. Et beatus Augustinus in [Col. 1170D] sermone de Circumcisione [(29) 1Kb] , tales ritus gentilium et eorum sequelas in Christiano populo exprobrans, ita loquitur: Qui de paganorum consuetudine aliquid observare voluerint, timendum est ne nomen Christianum eis prodesse non possit; qui etiam stultis hominibus sic ludentibus aliquam humanitatem impenderit, peccati eorum participem se esse non dubitet; vobis autem, fratres, non sufficiat quod malum hoc non facitis; sed ubicunque fieri videritis, arguite, corripite et castigate. Haec Augustinus. Eapropter quamplures episcopi sanctissimi contra haec festa sicut contra exsecrationes Christianorum processerunt, et a finibus Christianitatis ea repellere toto posse conati sunt. Unde factum est per labores eorum cum Dei auxilio, quod a regionibus Christianorum pro majori parte tales spurcitiae, talesque paganorum reliquiae cessarunt; vel si in occulto fieri deprehenduntur, non sine [Col. 1171A] grandi punitione actores abeunt.

Sola vero spurcissimi Jani nefaria traditio in Kalendis Januarii huc usque perseverat, quam diabolica instructio sub umbra Nativitatis Domini, et jucunditatis dierum natalitiorum ejusdem sacerdotibus clericisque in multis hujus regni ecclesiis observandam tradidit; et eo deterius, quo devotioni tantae festivitatis Salvatoris, et diebus illis dicatis, in quibus omni sanctimoniae studere deberent, se ad spurca et immunditias conferunt et applicant: atque Janum spurcissimum imitando, cultum Dei irrident et commaculant, dum ludibria Jani divino servitio permiscent; ludibria, inquam, talia qualia sacerdotes fanatici suis in templis et idolis fieri non permitterent; nempe festa gentilium supradicta fenociniis luxuriae servientia non in templis, sed in nemoribus, aut in campis, aut in theatris villarum, et a personis profanis agebantur. Hoc autem exsecrationis coagulum, quod vocatur Festum stultorum [Col. 1171B] in ecclesiis, in locis sanctificatis, et a personis Deo consecratis fit, et se exsecrando, ac loca sacra profanando Jani ritum concelebrant. O quam recte vocatum est hoc flagitiosum coagulum Festum fatuorum. Nam in sacra Scriptura pro eodem habetur dicere quempiam fatuum, et dicere eum malorum hominum comitem exsultantium in rebus pessimis.

Quis, quaeso, Christianorum sensatus non diceret malos illos sacerdotes et clericos, quos divini officii tempore videret larvatos, monstruosos vultibus, aut in vestibus mulierum, aut lenonum, vel histrionum choreas ducere in choro, cantilenas inhonestas cantare, offas pingues supra cornu altaris juxta celebrantem missam comedere, ludum taxillorum ibidem exarare, thurificare de fumo fetido ex corio veterum sotularium, et per totam ecclesiam currere, saltare, turpitudinem suam non erubescere, ac deinde per villam et theatra in curribus et vehiculis sordidis duci ad infamia spectacula, pro risu [Col. 1171C] astantium et concurrentium turpes gesticulationes sui corporis faciendo, et verba impudicissima ac scurrilia proferendo? Et sic de multis aliis abominationibus, quarum pudet reminisci et recitare horret animus, quae tamen, ut fidei relatione accepimus, hoc in anno in multis locis factae sunt. Quis, quaeso, fidelis, intelligens hos ecclesiasticos impios et crudeles in Dei honorem, in Ecclesiae honestatem, et in famam propriam non judicaret? Certe ad dijudicandum eos non magna requiritur scientia, neque ad detestandum hujusmodi festum opus est magnis Scripturae sacrae allegationibus. Quippe contra principia morum et fidei, contra adorationem Dei insaniunt, et obstinate perseverant.

Sed, inquiunt, nos ita joco et non serio facimus, sicut consuetum est ab antiquo, ut fatuitas nobis innata semel in anno effluat et evaporetur. Nonne utres et dolia vini saepius rumperentur, si spiraculum ipsorum interdum non laxaretur? Nos quidem utres veteres sumus et dolia semirupta, quare sapientiae [Col. 1171D] vinum nimis fervens, quod per totum annum in Dei servitio nos comprimentes vi retineremus, efflueret inaniter, si non interdum ludis et fatuitatibus vacaremus. Jocis igitur aliquando vacandum est, ut fortiores postea ad retinendam sapientiam redeamus. Haec et similia dicunt, necnon inveterati senes dierum malorum complices eorum, excusationem in peccatis quaerentes. Praeterea juvenes novitatum ludorumque semper avidi, talibus monstris risum pro vocantibus applaudunt.

Sed homines de sua salute solliciti aliter longe ab istis sentiunt: sentiunt, inquam, et mente tenent quod non patiuntur ludum fama, fides et oculus; nempe sicut quivis hominum nollet ex joco suum oculum cuspide pungi; sic nec ludo fidem lacerari, aut famam Dei permittendum est. Quamobrem vana est haec excusatio super joco. Similiter de consuetudine in hac re non est facienda ratio; jam enim superius ostensum est, quod a radice venenata [Col. 1172A] prodiit hic ritus, puta a corruptione naturae cum illusione daemonum, et initium sumpsit a spurcitiis paganorum et infidelium; quare non potest trahere vim consuetudinis, cum tendat contra Deum, et in perditionem animarum. O, proh nefas! allegandane est consuetudo contra jus divinum, contra naturale dictamen, contra innatum pudorem, contra ecclesiae sacrarium? Rursus similitudo quam proponunt de utribus et doliis, hic non habet locum; quoniam sapientia non gravat animam, sicut vinum bulliens ex fervore suum vas, imo vires animae sapientia confortat et solidat, et per contrarium operationes fatuae et malae vires enervant et laedunt, praeter malos habitus malasque reliquias quas contrahunt. Inde vero videmus homines fatuitatibus assuetos in fine dierum suorum communiter hebetes fieri, et sine intellectu ab hoc saeculo decedere. Igitur dictum illud, quod interdum respirando ad fatuitates fortiores redimus ad tenendam sapientiam, [Col. 1172B] est falsum et vafre prolatum. Peccata namque et fatuitates sunt contra naturam rationabilem et eam offendunt. Fatemur autem quod ad actus sapientiae diutius tendendo, animales vires quae corpus concernunt, fatigant; quare bonum est interdum ludis modestis et honestis vacare, ut recreentur, et fortificentur, sicut beatissimus Evangelista Joannes ludens cum perdice in sua manu, cuidam propter hoc ipsum irridenti dedit exemplum de ipsius arcu diu et nimium protenso, qui si non relaxatur, vires perdit ad fortiter impellendum sagittam. Sed haec recreatio virtuosa est, cui nullatenus conveniunt praedictae insaniae, quamvis plebs imperita eas ludos appellet, atque cum ipsis plures stolidi homines etiam in auctoritate constituti. Sed nihilominus si a quibusdam vestris praedecessoribus hae insaniae pro ludis habitae sunt, sicut isti allegant, certe in hoc socordiam illorum et negligentiam accusant, qui tanta flagitia in ecclesiis tolerarunt. Itaque non est ad id aspiciendum quod dissimulant [Col. 1172C] et tolerant homines, ubi lex omnia notorie clamat in oppositum; lex enim Dei sequenda est non homines, nisi in quantum ipsi legi subserviunt.

Quapropter, o reverendi Patres, et honorati praelati, attendite legi Dei, et sanctis, quos Deus mirificavit in terris, ut essent nobis in exemplum, et testimonium suae voluntatis. Nolite subdolas hominum voces audire sic dicentium: Praedecessores nostri, qui erant notabiles viri reputati, istud festum permiserunt, sufficiat nobis vivere ut ipsi. Procul dubio istud argumentum diabolicum est, et infernalis haec persuasio; nam illorum exitum ignoratis an bonus vel malus fuerit. Sequamini ergo illos, quos Deus sectandos miraculis declaravit; sequamini sanctos, utpote apostolum Paulum, et Augustinum superius allegatos, qui observatores hujus ritus damnant tanquam lapsos a fide. Sequamini gloriosos episcopos quamplurimos, puta Martinum, Hilarium, Chrysostomum, Nicolaum, Germanum [Col. 1172D] Antissiodorensem, et universos alios usque ad propinqua tempora, qui acerrime contra hujusmodi exsecrationes insurrexerunt. Quid, quaeso, fecissent, si solum clerum sicut hodie his observantiis vacantem vidissent? Sequamini canones sacros summorum pontificum, ac generalium conciliorum, haec ludibria condemnantes veluti pestes animarum. Sequamini insuper graves et devotas personas, quae haec nefanda spectacula sine moerore non possunt aspicere.

Istud, o Patres celeberrimi! precamur attendite, et ad dissipandam destruendamque hanc impietatis colligationem nervos omnes vestrae potestatis extendite. Neque vos retardet aut dimoveat cujuscunque exemptio vel privilegium; nam, cum in his casibus sit vehemens haereticae pravitatis suspicio, nulli suffragari debet exemptio. Asseremus namque vobis, quod haec observantia festum Fatuorum cum spurcitiis praetactis et solitis, necnon circumstantiis [Col. 1173A] personarum ac locorum, est sacrilega profanatio honestatis ac reverentiae cultus divini, et exsecratio abominabilis omnibus Christianis: unde contra sacerdotes et clericos talia pertinaciter perpetrantes est procedendum, sicut contra suspectos in fide, et male sentientes de honorificentia Dei et sacramentorum. Satagite igitur, Patres celeberrimi, ut hoc sacrilegium de medio tollatur. Agite taliter, ne in animas vestras redundet haec noxa tam gravis et abominanda. Mementote Heli summi sacerdotis, qui probus alias tenebatur; tum quia filios suos, quorum nequitia populus ab adoratione Dei et oblationibus distrahebatur, non satis rigide corripiebat, divina ultione de sella cecidit aversus, fractoque capite interiit in exemplum omnium praepositorum. Consideretis etiam quanto fervore Moyses, qui erat mitissimus hominum, quantave severitate saeviebat in eos qui cultum Dei scandalizabant, quando una triginta die tria millia de idololatris [Col. 1173B] interfecit. Certe haec crimina nefaria non multum distant ab idoloatria, si recte pensetur, quamvis pro nunc in lege spirituali et amoris tales poenae non sunt exercendae, tamen ex illis ostenditur quantum Deo illud peccatum displicet, et quam severe praepositi seu rectores animarum debent illud abolere.

Itaque finem nostrae epistolae imponendo concludimus, quod a vobis praelatis pendet continuatio vel abolitio hujus pestiferi ritus; nam ipsos ecclesiasticos ita dementes esse et obstinatos in hac furia non est verisimile, quod si faciem praelati reperirent rigidam et nullatenus flexibilem a punitione cum assistentia inquisitorum fidei, et auxilio brachii saecularis, quam illico cederent aut frangerent. Timerent namque carceres, timerent perdere beneficia, perdere famam et ab altaribus sacris repelli.

Oramus ergo Deum Patrem clementissimum, [Col. 1173C] ut det vobis Spiritum fortitudinis adversus has diabolicas furias et omnes pestilentes homines. Amen.



Sequuntur quaedam conclusiones a supradicta venerabili Facultate theologiae examinatae, approbatae, et qualificatae ad detestationem et totalem destructionem, seu abolitionem supradicti damnabilis et paganici festi Fatuorum.

Prima conclusio.---Consuetudo introducta ab antiquo, secundum quam in quibusdam ecclesiis tam cathedralibus quam collegiatis, vel aliis, annis singulis in festo Innocentium, aut S. Stephani, vel Circumcisionis Domini, aut alio, ab ecclesiasticis viris fit quoddam festum, quod Festum stultorum vocant, in quo solent per eosdem fieri mille derisiones et fatuitates, etiam contra reverentiam Dei, et in vituperium magnum cleri et totius status ecclesiastici, est a sanctis Patribus et generalibus conciliis [Col. 1173D] reprobata, et magis est dicenda corruptela quam consuetudo, nec praetextu cujuscunque statuti observanda.

Secunda conclusio.---Non licet in aliqua ecclesia sub praetextu praefatae malae, et damnatae consuetudinis eligere episcopum vel archiepiscopum fatuorum, vel etiam sic electum derisorie et cum ludibrio confirmare, cum episcopalis dignitas fuit a Christo primitus in Novo Testamento instituta et ordinata ad regimen Ecclesiae suae sanctae, et salutem animarum; et propterea illi qui de tanta dignitate illudunt, et derisoria ac ludibriosa faciunt, videntur male sentire de auctoritate et praeeminentia pontificalis dignitatis, quae tamen est prima in Ecclesiae hierarchia. Tales quoque sunt graviter puniendi.

Tertia conclusio.---Non licet hujusmodi episcopis vel archiepiscopis fatuorum uti quovis modo insigniis pontificum, videlicet, mitra et baculo pastorali aut caeteris hujusmodi; nec etiam decet eisdem [Col. 1174A] archiepiscopis ante se facere portari crucem cum baculo, sicut facere solet archiepiscopus ambulando vel equitando per suam provinciam, cum talia sint in magnum derisum et vituperium episcopalis vel archiepiscopalis dignitatis.

Quarta conclusio.---Non licet insuper praefatis episcopis vel archiepiscopis fatuorum facere divinum officium in ecclesia cum supradictis insigniis, nec dare benedictiones legentibus lectiones matutinales, nec etiam benedicere populum; cum talia sint in magnum contemptum et irreverentiam Dei et ejus servitii, et in vituperium magnum episcopalis dignitatis, quam non solum instituit Christus, sed sicut sanctus et verus pontifex primus ea usus fuit, et eam suis apostolis communicavit, et eorum successoribus.



Qualificatio primae, secundae, tertiae et quartae propositionum.

Praetensa festi Fatuorum consuetudo in ecclesiis, [Col. 1174B] et ecclesiasticis officiis cum insolentiis et turpitudinibus, quas in perturbationem divini cultus, et dignitatis ecclesiasticae vilipendium observare solent, non est consuetudo dicenda, sed corruptela damnabilis atque perniciosa: et sicubi pro damnabili continuatione ejus descripta inveniatur, praesertim in libris ecclesiasticis, omnimode est abradenda et abolenda tanquam pestifera malorum et deformitatum occasio.

Observatores contumaces praedictorum paganizant, sunt sacramentorum et dignitatum Ecclesiae sacrilegi profanatores, ac rerum sacramentalium detestabiles irrisores.

Pertinaciter asserentes quod praetextu praefatae corruptelae, quam consuetudinem vocant, sit licitum insolentias et turpitudines circa Kalendas Januarii, aut alio quocumque tempore exercere vel observare, sunt vehementer in fide suspecti, et de haeresi judicialiter arguendi.

[Col. 1174C] Quinta conclusio.---Cum supradicta sint districte prohibita, tam per summorum pontificum decretales, quam per generalium conciliorum decreta, si aliqui, maxime post eorumdem decretorum recensitam publicationem et declarationem per praelatum loci aut ejus auctoritate facta animo pertinaci et indurato supradicta fecerint, aut facientibus auxilium vel auctoritatem dederint, tales poterunt et debebunt puniri sicut contemptores et violatores sacrorum decretorum; et cum hujusmodi violatores decretorum secundum jus canonicum haeretici aut in fide suspecti censeantur, cum male videantur sentire de auctoritate Ecclesiae, poterit contra eos procedi per inquisitorem haereticae pravitatis.



Qualificatio quintae conclusionis.

Sic facientes sunt contumaces, clavium Ecclesiae contemptores, suspecti vehementer in fide, judicialiter corrigendi, ut supra.

[Col. 1174D] Sexta conclusio.---Si non licet juxta praemissa in praedicto festo Stultorum facere episcopos aut archiepiscopos fatuorum, qui utantur insigniis pontificum, et faciant divinum officium in ecclesiis, et benedictionem populo impendant; a fortiori ratione non est licitum etiam praetextu cujuscunque antiquae consuetudinis, aut verius corruptelae, in aliqua ecclesia exempta, et immediate sedi apostolicae subdita facere unum papam Fatuorum, qui similiter cum insigniis papalibus faciat divinum servitium, aut benedicat populum, aut alias quovis modo officium papae exerceat, cum talia sint in magnum contemptum et irreverentiam papalis dignitatis.



Qualificatio sextae conclusionis.

Tales exsecratores dignitatum pontificalium sacrilegi sunt, profanatores ecclesiasticae dignitatis et ordinis hierarchici, contumeliosi derisores arguendi judicialiter, ut supra in primis articulis.

[Col. 1175A] Septima conclusio.---Non licet, nec decet viris ecclesiasticis et maxime in sacris ordinibus constitutis, in quibus magis devotio, sanctimonia et gravitas morum elucere debent, quod sub praetextu aut colore dicti festi Fatuorum faciant officium divinum, aut illi intersint sine habitibus et vestimentis ecclesiasticis, sicut in quibusdam ecclesiis pridem fuit observatum; et qui contrarium fecerint, utendo videlicet in divinis officiis vestimentis saecularium, aut stultorum, vel aliis profanis, cum talia sint in vituperium et derisum officii divini, peccant mortaliter, et sunt graviter puniendi.

Octava conclusio.---Non licet ducere choreas in ecclesia, quando fit divinum servitium, aut comedere seu bibere circa altare, quando missa celebratur, aut alias similes derisiones et fatuitates facere, cum talia sint contra reverentiam Dei et honorem, in contemptum et derisum divini servitii. Et qui talia fecerint, sunt merito secundum qualitatem [Col. 1175B] excessuum puniendi, et si fuerint rebelles et incorrigibiles, contra tales poterit invocari brachium saeculare, et adversus eos procedi tanquam suspectos de fide.



Qualificatio septimae et octavae conclusionum.

Sacerdotes et clerici, praesertim in sacris ordinibus constituti praedicta facientes, apostatant ab honestate sacerdotii et cultus divini, abominabiliter templum ac Dei sacrarium polluunt, et sacrosanctum Eucharistiae sacramentum damnabiliter et exsecrabiliter contemnunt, et sunt vehementer de infidelitate et irreverentia sacramentorum suspecti, judicialiter arguendi, etc., ut prius.

Nona conclusio.---Non licet ecclesiasticis sub praetextu et colore festi Fatuorum dimittere et deponere vestimenta sua clericalia seu ecclesiastica, et uti vestimentis saecularium virorum, aut stultorum, et extra ecclesiam, cum talia plurimum derogent clericorum honestati, et suorum morum gravitati; et [Col. 1175C] adhuc minus licet eis larvatas accipere facies aut depictas, vel assumere vestimenta muliebria; ac facere ludos theatrales, vel ludibria aut spectaculum suorum corporum, et alios personagiorum ludos, et maxime in locis publicis, vel coram magna popularium multitudine; et qui contrarium fecerint, etiam praetextu aut sub colore supradicti festi, maxime post supradictorum decretorum publicationem, peccant mortaliter, imo tanquam contemptores et violatores sacrorum decretorum sunt puniendi.

Decima conclusio.---Non licet viris ecclesiasticis et maxime presbyteris aut aliis in sacris ordinibus constitutis, in conspectu populi ludere aliqua personagia ludorum, qui nec ad devotionem movent, nec ad mores, sed magis ad risum et ludibrium; cum talia facere nullo modo spectet honestati vel gravitati clericorum.

Undecima conclusio.---Saeculares homines faciendo tales ludos, qui sunt duntaxat ad risum vel [Col. 1175D] ad ludibrium, non debent uti habitibus vel vestimentis monachorum, vel monialium, aut aliorum ecclesiasticorum, cum illud sit etiam a civili jure prohibitum.



Qualificatio nonae, decimae et undecimae conctusionum.

Sacerdotes et clerici praesertim in sacris ordinibus constituti, hujusmodi spectacula turpia exercentes apostatant a regula et honestate sacerdotii, statum ecclesiasticum scandalizant et deturpant, et veniunt a suis superioribus corripiendi, tanquam suspecti deformatores Ecclesiae et ordinis ecclesiastici, ut in primis.

Duodecima conclusio.---Dicere, et pertinaciter asserere, quod illi, qui impediunt ne de caetero fiat festum Stultorum supradictum peccant et sunt excommunicati, haeresim sentit et errorem in fide; cum ecclesiastica censura sit Ecclesiae a Christo concessa contra rebelles et contumaces, et non contra [Col. 1176A] bene agentes. Dicere enim quod pro actu virtutis sit aliquis excommunicandus, et extra ecclesiam projiciendus, male sapit in fide.



Qualificatio duodecimae conclusionis.

Asserentes pertinaciter contenta in articulo sunt vehementer suspecti in fide, et de haeresi judicialiter arguendi, ut prius in primis articulis.

Tertia decima conclusio.---Cum secundum beatum Augustinum festum Fatuorum supradictum initium et originem sumpserit a paganis et gentilibus, qui similia ludibria in capite Januarii faciebant ad honorem Jani, quem Deum esse credebant, et cui idolum fabricaverant, in cujus conspectu et quasi illi sacrificando faciebant ludos supradictos, Christiani debent maxime talia ludibria evitare et fugere, ne ea faciendo aut assistendo videantur paganizare, et idolo Jani velle reverentiam et honorem facere, et maxime quando talia fuerint in principio Januarii, qui ab ipso Jano nomen accepit.

[Col. 1176B] Quarta decima conclusio.---Si illi, qui supradictum festum consueverunt facere, fuerint de praemissa beati Augustini auctoritate sufficienter, et praecipue per suum praelatum certificati, advisati, imo admoniti ne praedicta ludibria de caetero faciant, et maxime in principio Januarii, ne paganizare, aut idololatrare videantur, et deinde indurato et pertinaci animo contrarium fecerint; contra illos tanquam in fide suspectos, et paganicorum rituum insectatores est procedendum, et per inquisitorem haereticae pravitatis, et cum invocatione brachii saecularis, si opus fuerit.



Qualificatio tertiae decimae et quartae decimae conclusionum.

Veritatem continet, et ita dicendum est de assertoribus et induratis observatoribus, sicut in primis articulis.

Acta fuerunt haec supradicta, et conclusa epistola [Col. 1176C] quae praemittitur, et qualificationes in fine congregationis venerandae Facultatis theologiae in Universitate Parisiensi, in sancto Mathurino celebrata anno Domini 1444, die XII mensis Martii, per organum venerandae circumspectionis et scientiae viri magistri Eustachii de Mesnillo, in sacra theologia professoris et decani ejusdem facultatis, post maturam deliberationem, praesentibus venerabilibus, et circumspectis viris, magistris Joanne de Vernone, Joanne Berondi, Guillelmo Errardi, Roberto Cybole, Joanne Vineti, Petro de Vaucello, et Joanne Oliva in theologia magistris, cum pluribus aliis ibidem praesentibus.





XXII. Littera Odonis Parisiensis episcopi, pro institutione festi S. Bernardi in Ecclesia Parisiensi.
(Ex eodem pastorali.)

Notum facimus, etc. Vide in Odone Parisiensi ad [Col. 1176D] an. 1208.





XXIII. Littera ejusdem Odonis de decima de Espiers quam Adam de Monsterolio dedit quatuor matriculariis presbyteris.
(Ex chartulario Parisiensi.)

Notum facimus, etc. Vide ibid.





XXIV. Littera ejusdem pro institutione quatuor matriculariorum sacerdotum in Ecclesia Parisiensi.
(Ex chartulario D. decani Parisiensis, Charta 161.)

Quod pro divini cultus augmento statuitur, etc. Vide ibid.





XXV. Fundatio ejusdem episcopi pro mandato faciendo in coena Domini.
(Ex parvo pastorali.)

Ad universorum, etc. Vide ibid.





XXVI. Littera ejusdem Odonis qua donat Novalia capitulo Parisiensi.
(Ex magno pastorali.)
[Col. 1177A]

Et vestrae conversationis honestas, etc. Vide ibid.





XXVII. Institutio anniversarii Odonis facta a capitulo Parisiensi.
(Ex eodem.)

Notum facimus, etc. Vide ibid.





XXVIII. Institutio duorum sacerdotum facta ab eodem Odone in ecclesia Sancti Symphoriani Parisiensis.
(Ex chartophylacio regio asservato in sancta capella Parisiensi.)

Notum facimus, etc. Vide ibid.





XXIX. Charta ejusdem Odonis, qua concessit ecclesiae Sancti Victoris Parisiensis annualia semipraebendarum Ecclesiae Parisiensis.
(Ex annalibus mss. Sancti Victoris, ad ann. 1197.)
[Col. 1177B]

Quanto venerabilis Ecclesia Sancti Victoris, etc. Vide ibid.





XXX. Stephani Parisiensis episcopi concessio annualium seu vacantium praebendarum in Ecclesia Parisiensi, et aliis facta canonicis Sancti Victoris Parisiensis.
(Ex Annalibus mss. ejusdem abbatiae.)

In nomine sanctae et individuae Trinitatis, Amen.

Divinarum auctoritate Scripturarum informamur ut, dum tempus habemus, operemur bonum ad omnes, maxime autem ad domesticos fidei, et peccata nostra eleemosynis redimentes, amicos et receptores in aeterna tabernacula ex his, quae ad tempus [Col. 1177C] possidemus, nobis faciamus. Qui ergo in multis deliquimus, in multis charitative operari studeamus, et illis praecipue prodesse et auxiliari, quorum merita nobis credimus in ipso districto examine suffragari. Hac igitur auctoritate instructi, hac spe animati, ego Stephanus Dei gratia Parisiensis episcopus, petitione et precibus Bernerii decani, caeterorumque canonicorum Beatae Mariae assensu etiam presbyterorum Sancti Joannis, Guillelmi videlicet et Hugonis, ecclesiae Beati Victoris et canonicis regularibus inibi Deo servientibus, ut praenominatorum canonicorum deinceps anniversaria habeant concedimus; ita ut per annum redditus praebendarum canonicorum Beatae Mariae ex integro habeant, et nullum ex debito super hoc, aut ecclesiae, aut defuncto, sive processionis, sive visitationis, sive sepeliendi, praeter anniversarium exsolvant officium. Nolumus enim eos inquietare, et contra eorum voluntatem aut propositum ad [Col. 1177D] publicum prodire. Hoc etiam adjungimus, quod si canonicus Beatae Mariae, aut eremitarum, aut canonicorum Regularium, aut monachorum, aut quorumlibet aliorum vitam eligens praebendam reliquerit, praefata ecclesia Sancti Victoris, ejus praebendae per annum redditus possidebit. Et ut omnia ad liquidum determinentur, et prava intelligentium ora obstruantur, hoc solum excipimus: [(30) 1Kb] Quod si canonicus Beatae Mariae praebendam suam in manu episcopi reddiderit, et pro aliquo oraverit, et eum episcopus super hoc exaudierit, in praebenda sic reddita canonici Sancti Victoris nihil habeant. Nec illud silere volumus, quoniam quidquid in praebenda canonicorum Beatae Mariae, prout superius determinatum est, canonicis Regularibus Sancti Victoris concessimus, hoc idem et in [Col. 1178A] praebendis Sancti Marcelli, Sancti Germani Antissiodorensis, Sancti Clodoaldi, nec non etiam Sancti Martini de Campellis, communi decanorum et canonicorum earumdem assensu praefatis canonicis Sancti Victoris jure perpetuo habendum et possidendum concedimus. Ut autem hoc ratum et firmum sit ac permaneat in sempiternum, praesentem chartam sigilli nostri auctoritate interfimavimus, et signis canonicorum nostrorum corroboravimus.

Actum Parisius publice in capitulo Beatae Mariae, anno incarnati Verbi 1124, regnante Ludovico rege, anno XVI, Stephano episcopo ann. I S. Stephani episcopi, S. Bernerii decani, S. Adae praecentoris, S. Stephani archidiaconi, S. Theobaldi archidiac., S. Landonis presbyteri, S. Theodorici presbyteri, S. Odonis presbyteri, S. Daimberti diaconi, S. Guillelmi diaconi, S Gummeranni diaconi, S. Hugonis subdiaconi, S. Petri subdiac., S. Henrici subdiac., S. Theobaldi pueri, Manasse pueri, Urbani pueri. Si quis autem contra nostram [Col. 1178B] hanc dispositionem agere praesumpserit, anathema sit.





XXXI. Litterae super compositione limitum episcopatuum Belvacensis et Parisiensis.
(Ex chartulario Parisiensi.)

PHILIPPUS, Dei gratia Belvacensis, et ODO Parisiensis episcopi omnibus praesentes litteras inspecturis, in Domino salutem.

Notum facimus quod cum inter nos contentio verteretur super limitibus Belvacensis et Parisiensis episcopatuum in loco de Moynel, a parte orientali prope caput ecclesiae; tandem ad locum personaliter accessimus, et in praesentia nostra, et abbatum Vallis Beatae Mariae, et Sancti Justi, et de Hermeriis, et multorum aliorum bonorum virorum facta inquisitione diligenti a vicinis utriusque episcopatus, [Col. 1178C] pari voluntate et consensu limites distinximus, et metas in hunc modum posuimus. Ad originem Fontis de Moynel, qui est in stagno fratrum, primam metam lapideam, secundam ex directo in Calceya, tertiam in Campo subtilioti, quartam et ultimam sub quercu ex directo, quae est juxta murum, qui claudit hortos fratrum, et juxta quemdam rivulum, qui emanat a fonte praedicto; ita quod id quod est a parte ecclesiae, est in episcopatu Belvacensi: id quod est ex alia parte, est in episcopatu Parisiensi; caeteris terminis et limitibus episcopatuum praedictorum in eo statu manentibus, in quo erant. Quod ut ratum permaneat, et inconcussum, praesentem chartam sigillorum nostrorum munimine roboravimus.

Actum anno incarnati Verbi 1202, mense Novembri in crastino Sancti Martini.





XXXII. [(31) 1Kb] Litterae Innocentii papae pro legitimatione prolis domini regis, datae Anagniae IV Non. Novemb., pontificatus an. IV, Christi 1201.
(Ex veteribus Chartis D. d'Herouval.)
[Col. 1178D]

Apostolica sedes, etc. Vide inter Regesta Innocentii III, ad diem et annum supra notatum.





XXXIII. Littera Odonis episcopi Parisiensis, super legitimatione liberorum domini regis susceptorum de filia ducis Meraniae tempore papae Innocentii.
(Ex chartophylacio regio Sanctae Capellae Parisiensis.)

Noverit universitas vestra, etc. Vide in Odone Parisiensi ad an. 1208.





XXXIV. Littera Coelestini papae; super interdicto contra cives Rothomagenses publicato.
(Ex veteribus Schedis V. Cl. Emerici Bigot.)
[Col. 1179A]

Cum humanum affectum, etc. Vide in Coelestino papa III.





XXXV. Confirmatio sententiarum excommunicationis, et interdicti latarum auctoritate Walteri archiepiscopi contra cives Rothomagenses.
(Ex eodem.)

Cum universae Dei Ecclesiae, etc. Vide ibid.





XXXVI. Littera ejusdem Coelestini papae episcopis Normanniae de eadem re.
(Ex eodem.)

[Col. 1179B] Ex conquestione dilectorum filiorum etc. Vide ibid.





XXXVII. Littera ejusdem de eadem re.
(Ex eodem.)

Quod vobis salutationis alloquium non impendimus, etc. Vide ibid.





XXXVIII. Littera Walteri Rothomag. archiep. de quibusdam distributionibus capitulo Rothomag. faciendis.
(Ex eodem.)

Omnibus Christi fidelibus ad quos praesens scriptum pervenerit, WALTERUS, Dei gratia Rothomagensis archiepiscopus, salutem in Domino.

Ad iter salutis rationis oculum dirigentes subtilius, recordati sumus, quod aliquando substraximus dilectis filiis nostris, capitulo videlicet Rothomagensi, quasdam procurationes et subsidia panis et vini temporalis, quae a praedecessore nostro bonae [Col. 1179C] memoriae R. Rothomagensi archiepiscopo debita consuetudine praefato capitulo certis diebus et solemnitatibus solvebantur. Ad cor igitur et propositum salutis animae nostrae propensius rati, Deo inspirante praedictis rationes et panis et vini consolationes eidem capitulo restituendas duximus plene et integre bono praedecessore nostro morem gerere cupientes, ut videlicet praefati fratres et canonici nostri in eadem integritate, quo tempore praedecessoris nostri fruebantur, plenius restituti nobis congaudeant et divinis instent obsequiis, debitis stipendiis non fraudati. In subscriptis igitur solemnitatibus praefato capitulo nos et successores nostros teneri protestamur ad eadem stipendia persolvenda procur. videlicet aut censum solid. usualis monetae in die Nativitatis Dominicae, similiter in Epiphania, similiter in Purificatione Beatae Mariae, in receptione archiepiscopi, in Pascha, in Ascensione, in Pentecoste, in Assumptione Beatae Mariae, [Col. 1179D] in Nativitate ejusdem, in Dedicatione, in Natali Beati Romani, in festo Omnium Sanctorum. Oblationes vero panis et vini reddere tenemur in Annuntiatione Dominica, in Octavis Paschae, in Octavis Pentecostes, in festo Translationis Beati Romani, in festo apostolorum Petri et Pauli, in Transfiguratione Domini, in Conceptione Beatae Mariae, in die Circumcisionis. Ut autem haec restitutio praefati capituli nulla possit in posterum malignitate convelli, hoc nostrae confirmationis testimonium scripsimus nostri sigilli munimine roboratum. Testibus his magistro Columbo canonico Rothomagensi, Rogerio decano, Willel. archidiacono, Henrico cantore, Philippo archidiacono, Radulfo archidiacono, Roberto de Sancto Nicolao, magistro Evrardo, et pluribus aliis.

Datum per manum magistri I. Britonis clerici nostri ad Grandem-montem juxta Rothomagum, anno Dominicae Incarnationis 1207.





XXXIX. Concilium Rothomagense sub Waltero archiepiscopo. Anno ab Incarnatione Domini 1189, III Idus Februarii, residente beatissimo papa Clemente III, regnante gloriosissimo rege Francorum Philippo, regente Normanniam invictissimo rege Anglorum Richardo, in nomine sanctae et individuae Trinitatis celebratum est provinciale concilium in metropolitana sede Rothomagensi, presidente venerabili Patre nostro Waltero Rothomagensi archiepiscopo, praesentibus omnibus suffraganeis, abbatibus quoque quamplurimis, multis etiam viris discretis et prudentibus, in quo statuta sunt haec capitula subscripta.
(Ex eodem.)
[Col. 1180A]

I. Antiquorum venerabilium virorum vestigiis adhaerentes, inprimis decrevimus, ut omnes suffraganeae Ecclesiae nostrae in legendo et psallendo usum hujus sacrosanctae Ecclesiae Metropolitanae imitentur.

[Col. 1180B] II. Item placuit ut singulae ecclesiae libris et indumentis sacerdotalibus ornentur; et ut Eucharistia nonnisi in vase aureo vel argenteo consecretur; et ne ab aliquo episcoporum aliquid vas stanneum consecretur, nisi judicio episcopi evidens apparuerit necessitas.

III. Placuit etiam ne corpus Dominicum, sine luminari, cruce et aqua benedicta, sive de die, sive de nocte deferatur, nec sine sacerdotis praesentia nisi summa necessitas sacerdotum excusaverit.

IV. Placuit etiam ut nullus clericorum cujuscunque ordinis focariam in domo sua habere praesumat.

V. Sacerdotes et clerici coronas habeant patulas, et decentem crinium circumferentiam. Istius constitutionis transgressores ab ecclesiasticis beneficiis suspendantur; qui vero beneficia non habuerint, et ita comam nutrierint, privilegio careant clericali.

[Col. 1180C] VI. Nihil de novo statuentes, sed antiquorum canonum statuta ad memoriam reducentes, districte prohibemus, ne filii sacerdotum in ecclesiis ubi patres eorum ministrasse noscuntur, de caetero personae instituantur, nec eas aliqua occasione media non interveniente persona obtineant.

VII. De clericis qui propter imperitiam suam, vel nativitatis conditionem, vel forte vitae immunditiam, vel propter inobedientiae contumaciam, examen episcopi declinantes, et ab extraprovincialibus, vel transmarinis episcopis ordinem consequuntur, licet sigilla eorum in testimonium ordinationis suae deferant, statuimus ut ab episcopis suis in administratione ordinis sui ita adepti nulla ratione recipiantur.

VIII. Nulla persona ecclesiastica, vel vicarius perpetuus extra provinciam causa studiorum, vel peregrinationis, sine proprii episcopi licentia vel officialium suorum iter arripiat.

[Col. 1180D] IX. Statuimus etiam ne monachi vel clerici negotiationem aliquam causa lucri exerceant, et ne monachi et clerici, vel laici ecclesias vel villas ad firmam teneant.

X. Prohibemus etiam ne aliquis sacerdos vicecomitis, vel saecularis, praepositatus officium assumat: quod si facere praesumpserit, ob officio suspendatur, et omni beneficio ecclesiastico privetur.

XI. Consuetudo, quae scripto juri et approbato opponitur, nulla sui generalitate, vel temporis prolixitate defendatur. Cum igitur secundum rerum naturam negantes factum nulla sit probatio non probante actore, reus, et si nihil praestiterit absolvendus est, praesertim si pars actoris nulla probabili praesumptione juvetur: statuimus ut de caetero liceat actori tam in civili quam in criminali causa ad confirmationem partis suae, et testium fide et instrumentorum uti auctoritate, quibus deficientibus [Col. 1181A] tunc tandem reo se purgandi, vel probandi onus imponitur, cum pari actoris contentiosi fama, vel alias probabili aliqua praesumptione roboratur.

XII Sicut in Lateranensi concilio cautum est, statuimus et firmiter observari praecepimus, ne archidiaconi per archidiaconatum suum incedentes subditis onerosi existant, et ut sex vel septem equorum numerum non excedant, nec ab aliquo clerico procurationem recipiant, nisi competentes reditus habuerit; statuimus etiam ut a nullo clericorum penes quos honeste et sine magno gravamine hospitare non valent, non nisi tres solidos usualis monetae in recompensationem hospitii sui recipiant. Si vero apud pauperes clericos hospitari decreverint, vel forsan propter loci amodietatem, vel propter negotiorum quae tractant commoditatem, statuimus ut quinque vel quatuor ad minus de vicinioribus clericis beneficia habentibus onera ipsius hospitii communiter supportent.

[Col. 1181B] XIII. Satuimus etiam, ut episcopi vel eorum officiales in sua die appellationibus difficiles se non exhibeant; sed propter quorumdam simplicitatem, et non petentibus offerant.

XIV. Sanctorum Patrum vestigia sequentes statuimus et firmiter observandum decrevimus, ut nullius consuetudinis obtentu, quisquam deinceps ab ingressu ecclesiae, vel alio quocunque ecclesiastico sacramento arceatur, donec legitime vocatus ad causam liberam respondendi habeat facultatem, ut ita demum convictus aut viva voce, vel saltem juris interpretatione confessus, pro qualitate excessus, aequalem ut oportet a suo judice sustineat sententiam.

XV. Statuimus etiam, ut testamentum clericorum inviolabiliter observetur, et ut bona clericorum, qui intestati decedunt, per manus episcoporum in bonos usus distribuantur.

XVI. De clericis etiam post Pascha decedentibus, [Col. 1181C] statuimus, ut de fructibus subsequentis autumni in testamento suo disponendis liberam habeant facultatem.

XVII. De uxoribus et familiis, et bonis omnibus cruce signatorum, quod a felicis recordationis Patribus nostris Urbano et Gregorio, nec non et beatissimo Patre nostro Clemente notatum est, observari praecipimus.

XVIII. Cum oppressi et rei ad ecclesiam Dei confugientes omnimoda debeant securitate gaudere, absurdum nimis videtur et omni rationi contrarium, ut in eis vel in earum coemeteriis saeculares causae in quibus de sanguinis effusione vel de poena agitur corporali, tractetur, et ideo ne hoc de caetero fiat, sub interminatione anathematis prohibemus.

XIX. Prohibemus etiam sub anathemate, ne a clericis, vel monachis, vel a quibuslibet ecclesiasticis personis Ecclesiae, vel decimae, vel quaelibet [Col. 1181D] ecclesiastica beneficia laicis in firmam tradantur.

XX. Nemo privatas pensiones, et adulterinas seu portiones, de ecclesiis vel ecclesiasticis beneficiis deinceps solvere vel accipere praesumat: quod qui fecerit, omni beneficio ecclesiastico privatus excommunicationi subjaceat.

XXI. Ecclesiastica persona cujuscunque professionis, quae personas ecclesiasticas super aliquo ecclesiastico negotio ad judicem saecularem trahere praesumpserint, a causa prorsus cadant; excommunicationi subjaceant, et sine competenti satisfactione ab episcopis suis non absolvantur.

XXII. Prohibemus etiam sub anathemate ne quas donationes, vel praedia ecclesiastica alicui oppignerare praeter conscientiam episcopi sui, vel officialium suorum, aut quolibet modo alienare praesumat.

[Col. 1182A] XXIII. Omnes decimae terrae, sive de frugibus, sive de fructibus, Dei sunt, et illi sanctificantur. Sed quia inveniuntur multi decimas dare nolentes, statuimus ut, juxta praeceptum Domini, admoneantur semel, secundo et tertio, ut de grano et vino, fructibus arborum, fetibus animalium, feno, lino, lana, canabo, caseis et de omnibus, quae per annum renovantur, decimas integre persolvant, et si commoniti non emendaverint, ad episcopi mandatum excommunicentur.

XXIV. Nullus occasione confessionis sibi factae super aliqua jura ecclesiastica vivente eadem persona, eamdem personam viventem litibus vexare praesumat, ut sic pensionem ab eo extorqueat: quod si fecerit, anathemate percellatur.

XXV. Sunt quidam tam clerici quam laici hujusmodi societatem ineuntes, ut de caetero in quibuslibet causis, vel negotiis mutuum sibi praestent auxilium, certam in eos poenam statuentes, qui [Col. 1182B] contra hujusmodi venerint constitutionem; et quoniam hujusmodi societates, seu fratreias circa personas utriusque ordinis canonica detestatur scriptura, eo quod earum observantia quosdam etiam usque ad crimen perjurii perducat, ne amodo fiant, aut si factae fuerint ne observentur, sub interminatione anathematis prohibemus.

XXVI. Ad reprimendam eorum malitiam qui postposito Dei timore, Dei Ecclesiam per falsos juratores in foro civili, vel ecclesiastico minuere, nec non et proximos suos exhaeredare conantur; statuimus ut singulis diebus Dominicis tam in cathedrali quam in singulis parochialibus ecclesiis omnes illi accensis candelis excommunicentur, qui scienter in foro ecclesiastico, vel saeculari falsum praestiterint juramentum in sacrosanctae Ecclesiae laesionem, vel cujuslibet personae exhaeredationem. Nihilominus etiam excommunicentur omnes illi, [Col. 1182C] qui ut hujusmodi falsa sacramenta praestentur, sive prece, sive pretio qualibet unquam occasione procuraverint; hujus autem constitutionis reos nullus sacerdotum absolvere vel eis poenitentiam dare praesumat, nisi fuerint in articulo mortis constituti, sed hujusmodi perjuri et excommunicati ad proprios episcopos remittantur absolvendi, et de tanto excessu graviter puniendi, et ad eorum majorem confusionem ad sedem apostolicam transmittantur.

XXVII. Excommunicandi etiam sunt qui, se in ecclesiasticis beneficiis, sine auctoritate episcopi vel officialium suorum, ad quos pertinet, propria temeritate, vel laica potestate intruserint.

XXVIII. Falsarii quoque sigillorum excommunicantur, et qui scienter falsis utuntur instrumentis.

XXIX. Incendiarii quoque, venefici et sortiarii, et qui scienter nominatim excommunicatis participant.

[Col. 1182D] XXX. Excommunicandi etiam sunt contumaces tam clerici quam presbyteri rebelles, qui contra prohibitionem episcopi, vel officialium suorum divina celebrare praesumpserint.

XXXI. Praeterea excommunicandi sunt tam clerici quam laici, qui redditus domini archiepiscopi Rothomagensis, a tempore, quo archiepiscopatus dignitatem adeptus fuit, fraudulenter ei subtraxerunt, vel modo subtrahunt, vel jura et dignitates suas minuerunt vel minuunt, vel in absentia sua minuent, nisi inde antequam iter peregrinationis arripiant, satisfecerint.

XXXII. Placuit ut quicunque sacerdos suspensus scienter celebraverit, cesset per annum a divino officio; si excommunicatus scienter celebraverit, mittatur Romam.




Volume back matter





[Col. 1183]
INDEX INITIALIS EPISTOLARUM PETRI BLESENSIS SECUNDUM ORDINEM ALPHABETICUM.


A

    Ab amarit. a. m., et ab i. d. c. m. 149.
    Acute m. et q. i., u. m. s. p., q. i. R. et 115.
    Ad f. l. d. j. g., q. s. p. p. d. i. l. 215.
    A Dom. C. v., et t., t. N. t. d., l. 216.
    A domo et m. v. n. eg. ma. P. 7.
    Aequivocationi ves. to. co. con. 77.
    Afflictioni t. a. p., et i. c. c. e. 142.
    Amaritudo a., et m. c. d. h. n. m. o. N. u. et 176.
    Animam me., qu. tua inv. p. c., t. c. j. 81.
    A praesentis m. e. r. c. o., l. r. i. n. i. v., 169.
    Arguitis et d. R. B. el., t. B. Th. 45.
    Audio q. a. v. d. o. o. m. l. c. 92.
    Auditur h., q. n. e. au. a s., q. d. in a. 50.
    Audivi et c. e. v. m.; a. v, 2.
    Audivi et d. q. q. de f. v. q. p. q. s. s. 214.
    Audivi, et t. s. v., q. q. d. D. o., s. d. a. 130.
    Audivi q. p. b. c. m. d., et m. 31.
    Audivi te n. i. a. et a., a. a. m. 118.
    Audivimus q. J. d. e., et q. c. in q. C. n. r., 219.
    Aures n. a. d. a; q., s. a., c. v. n. t. a. 168.

B
    Benedictus D. D. I., q. v. et f. m. s. v., de p. e. 66.
    Benedictus D. et p. D. n. J. C., q. t. 48.
    Benedictus D., q. e. v. in t. et g. s. l. 114.
    Breve v. s. in.: s. b. c. in. l. E. e. d. m. s. l. 103.

C
    Causaris et a. e. n., q. c. p. p. s. a. s. o., ut 60.
    Causaris et a. v., q. n. in c. 8.
    Certificatus de in. v. g. a. g a. 141.
    Certissime m. p. v. b., q. n. v. i. n. D. 51.
    Claustrum et c. p. o. m.: s. il. 13.
    Conservare f. a. d., ae. a. et a. r. n. c. 186.
    Constanter a. q. s. h. p., et D. a. p. 106.
    Contra c. m., t. v. q. a., c. i. p., q. h. c. 171.
    Cujusdam n. o. o. s., v ad s. 138.
    Cum l. v. et b. r. ab E. p. 105.
    Cum a. m. i. n. p. v. h. v. e., 182.
    Cum a. n. p. n. a., j. c. 192.
    Cum b. m. a., P. n., t. m. e.,---t. e. p. f. 242.
    Cum d. r. A. me n. ad. d. r. F. 71.
    Cum d. M de L., p. h. et h. f. 223.
    Cum d. Se. me v. a s. m. 72.
    Cum ex v. l. et b. r. d. f. M. v. a. S., et a. 166.
    Cum h. c. s. m. m. v., n. in 30.
    Cum in c. b. f. e. d. r., r. v. 121.
    Cum n. de h. suo e. M. G. P., M. W. B. 65.
    Cum p. in l. t. q. m. v. d. de p. f. p. t. 62.
    Cum p. l. u. q. et e. n., p. et 83.
    Cum p. v. p. n. l. e. p. j. d. e. m. 165.
    Cum s. i. o. ob. v. t. m. o., c. t. 155.
    Cum s. v. a. c. et p. a., m. 44.
    Cum u. t. m. r. d. et m. 135.

D
    Decessit p. a. n., c. o. f. d. 27.
    Dedisti p. A. m., et te s. e. s. d. 107.
    De facundia et d. t. m. c., t. n. m. 119.
    De s. n., et v. m. ad s. f. p., u. g. i. n. 174.
    Desolationi v. f. d. c., q. s. et p. 227.
    Detractores D. od. s. v. de n. e. e. s., a. 84.
    Devotionis t. l., m. ad n. r. t. d., s. a. 213.
    Dicite, p., d. p. et i.: q. t. 232.
    Dictu r. h. et a. ac m. p. g. 206.
    Diu a. q. d. n. v. f. v., s. u. e. f. n. v. 218.
    Diu e. q. r in., et p. j. cre. 10.
    Diu p. s. p., c. et m. a., ut in. 139.
    Diu q. et n. i., q. d. a. m.: d. v. i., s. n. 41.
    Diutissime h. c. f., et a. in i. m. c. h. p. d. 239.
    [Col. 1184] Divisus es, et c. t. in d. d.: v. e. 140.
    Doletis, et c. q. ad a. S. m. c. 24.
    Domus D., q. in l. a. s. f. A. et P. 99.
    Dum i. p. n. g. i. h., v. t. m. 124.
    Dum in r. h. a: p. v., d. ei f. m. g. 113.
    Duos e. n. t. m. e. n. c. al. 101.
    Dure a. d. m. C. a., c. c. et j. d., d. ac l. 164.

E
    Ea e. l. a., et c. c., ut a. in 32.
    Ea in v. ab a. c. d. a., q. in 57.
    Eam sp. in v. et de v. m. et p. 70.
    Electus e. a f. v. in a.: p. [Filios autem] 134.
    Eram d. ec. de W. in d. C., q. 152.
    Erit f., q. m. et e. p. e. f. n. 217.
    Evangelicum r., p. D., s. v. c. 222.
    Exaudivit D. de e. s. s. v. s. s., 195.
    Excursus s., t. ad e. i., h. c. 220.
    Ex eorum, q. v. v. r. m. v. c. s. v q. et l. 210.
    Expectans e. d. m. d., n. i. m. S. 128.
    Exultat et g. r. g. l. c. v. s. l. 35.
    Exultet in D. s. t. f. et in v. b. 196.

F
    Fama e. q. vel i. p. de m., a. s. a. p. 80.
    Fletu s. et a. t. m. r. c. 3.
    Fortis e. ut m. d.: q. e. c. 34.

G
    Gaudent o. q. te d. s. et g. e. 55.
    Gauderem pl., si e. m. et c. s. v. 40.
    Gloriae v. c., q. s. ex m. c. r. a., f. 160.
    Gratias a. g. l., q. s. m. d. in c. v. 78.
    Gratias a. g. v. q. p., q. q. c. s. 14.
    Gratias m. r. g. m. et m. l., q. v. de f. 240.

H
    Habebam in d. ad v. c. f. re. 5.
    Habebam in v. p. ad e. v. a. d. 229.
    Habebam in v. p. p., q. f., v. ad v. 109.

I
    Illa q. m. p. s., s. s. n. d. 208
    Illata o. a. in i. n. p., et s. 228.
    In ang. c. et m. p. c. s. v. e., in q. 150.
    In die o. v. d. v. h. c. s. a. e., et i. 147.
    In eccl. A. d. o., et o. d. c. i. q. n. p. i. 73
    In epistolari s. f. e. n. d. 26.
    Infortunium, q. d., q. c. a. s. 12.
    In H. et E. c. s. e. q. u. d. s. p. 214.
    Inhonestum e. i. s. a. d., ad q. ae. s. v. s. c. 161.
    In l. q. t. m., a. e. p., q. a. n. t., et m. 42.
    In m. d. a., u. d. c. r. n. i. 136.
    In m. D. s. e., et in s. s. o., 193.
    In m. r. v. c., si s. v. s. et ex t. 180.
    Innocentem a., v. q. f. v. t. et r.: et 100.
    In nom. Patris, etc. vide Quidam 237.
    In pub. n. v., n. a. C. I. e. ig., q. 154.
    In te, d. e. p., g. i. p. a.; v. t. in a. 129.
    Inter a. c., n. q. me v. Si e. v. 56.
    Inter c. f. h. c. d., i. et l. s. h. 183.
    Inter d. h. m., p. a. me v. 96.
    Inter d. h. m. q. s. a. v. in v. m. 127.
    Intra p. c. m. r. d. r. m. p. 224.
    Intra p. c. m. r. d. r. m. p.: v. 202.
    Invidente l. d. p., b. p., v. p. l. 146.
    Invidiae p. e. l. a. s. r. i. 97.

L
    Laetatus s. in h. q d. s. m. N. 4.
    Laetatus s. in h. q. d. s. m., q. s. e. S. t. d. 104.
    Lamentabiliter c. et c. A. n. v. q. e. in 54.
    [Col. 1185] Laudabiliter et s. f. de g. n. i. 226.
    Liberalitati v. g. r. q. p., s. c., q. m. p. 63.
    Licet c. d. e. a. s. i. ad p.: q. t. 157.
    Licet f. s. v. s. n. p.: n. e. e., s. l., 53.
    Licet p. v. s. s., et e. a. s. n. m. 67.
    Licet t. H., n. q. l. e. v. v. h. 132.
    Licet v. d. in C. v., et in c. n. f. 82.
    Litteras v., l. p. i. c. o. aeq. et 6.
    Litteras v. s. d., s. v. ne i. d. a., si m. 159.
    Livor q. t., i. q. f., p. f. h. p. i. 89.
    Loquar ad d. m., q. s. c. et p. 225.
    Loqui v., et t. tr. e. m. t. t. v. ae. 95.

M
    Magnanimitati v. c., q. j. p. 93.
    Magnificat a. m. D., q. m. et m. m. s. e. in 163.
    Magnificavit a. m. D.: et e. s. 36.
    Me n. ad o. v. j. a., j. q. l., et a. 52.
    Mihi ad v. f. o. t. n. m. r., q. t. i. n. a. me 162.
    Miror m. q. m. q. p., q. q. m. A. 235.
    Miror q. p. p. q. m. me 133.
    Miserabilis ac d. c. P. l. p. c. v. n. 88.
    Missione u. m. l. et h. t. t. et 9.
    Mitto v. o. n., s. i. et p. i. P. 116.
    Monueram v. f. e. ab o. c. d. et 125.

N
    Necessitate ur. t. v. C. c. a. p. J. 156.
    Nepotem v. P. l. v. v. o. c., n. i. 120.
    Nepotum v. m. f: g. t. n. p. 94.
    Nimis d. s. c. n. m. d. c. a. c. 207.
    Non b. p. in se c., si d. a. v. q. s. 200.
    Non e. l. d. r. h., q. c. o. a. i. 185.
    Non e. n. j. q. p. p. c. et ut v. e. d. in. 190.
    Non te l. p., s. l. n. i.; et q. l. t. 244.
    Novistis et in f. t. c. e., q. t. et p. R. e. d. s. v. 173.
    Nullus m. f. a. e. e., q. q. p. 75.
    Nuper de a. m. v. r., p. s. 29.
    Nuper in A., u. v. n. G. g. ae.: o. 43.
    Nuper in c. s. q. q., s. a. d. 19.

O
    Obsecro v. p. m. D.; ut e. c. v. 234.
    O curas h., O. q. e. in r. i. O. 23.
    Omni e. f. a., q. q. v. i. l. p., A. s. 189.

P
    Parum c. v. e., q. p. n. p. ad p. 191.
    Patior, p. v. et n. e., q. c., q. m. a. 49.
    Praeclara d. i., q. ad t. in s. 204.
    Praefationibus c., et p. f. v., s. n. e. a. 39.
    Preces v. a. p. p. G. h. m. s. n. p. a. i. 74.
    Principatus n. a. p., q. a. j. j. 184.
    Prior S. C. l c. et c., q. e. o. 117.
    Promiseram v. l. v. d. s., q. j. 37.
    Promiserat m. d. v. q. i. e. 20.
    Proposueras om. s. p. et i. m. c. 11.
    Proprio f. s. D. n. p., ne j. c. c. g. et h. n. 177.

Q
    Quaeritis u. n. h. D. e. n., et 126.
    Quam a. c. in e. d. S. P. e., et 90.
    Quia c. ut t. s. g. t. o. c., o. t. d. c. 199.
    Quia m. i. se h., q. ab a. s. e.: n. d. p. s. a. 175.
    Quia q. in s. c. m. s. e. d., et ex d. 143.
    Quia s. o. e. e. n. v., a. i. v. l. se in 108.
    Quia s. v. o. c. s. e., p. u. v., ne v. 158.
    Quia te a. d. in v. J. C., 25.
    Quia, t. H., n. q. l. e. v. v. h., p. v. v. et d. 61.
    Quidam in t. s. s. s. et l. et h. i., i. t. 237.
    Qui p. de v. g. g., de v. n. a. a.; n. e. f. 241.
    [Col. 1186] Qui re s. d. c. s., et ab ea b. 194.
    Quis c. t. n. m., et m. c.? Cred. 79.
    Quis d. c. m. f., ut m. m. o. c., s. q. t. c. p. r. s. 238.
    Quodam j. n. in c. a. v., ut a. s. m. 111.
    Quod m. in S. r. c., et e. de m. 46.
    Quoniam ex o. n. i. a. in. 33.
    Quos c. i. i. n. m. e. d. c. ad v. Ex. q. 193.
    Quoties c. e. A. p., d. q. v. Th. 22.
    Quoties r. v. c. i. q. i. n. n. 102.

R
    Recensentes in a. a. a. n. et m. a. 201.
    Regi g. et g. l. g. r. a., q. j. v. J. p. f. i. s. 122.
    Rex q. s. v. B. C. a. g. et i. d. 233.
    Rogastis me ut in s. r. q. s. i. a., q. i. C. n. 243.
    Rogatus a v., e. q. p. et v. 1.
    Rogatus v. r. c. V., e. m. p. m. 59.
    Rumor f. et h. et n. n. et a. a. n. i., o. b. g. 172.
    Rumor f. et t. a. in t. n. n. in., a. p. et p. a. 167.

S
    Saepe s., s. v. v. t. m. et r., q. a. l. et s. 76.
    Sal i. e. d., n. h. s. c. Sed i. 221.
    Satis c. et s. d. t., q. a. m. t. m. 181.
    Scio q. ex i. d., et c. n. f. p. 123.
    Scio q. ex s. d. p., q. m. n. et 18.
    Scriptum e., e. t. t., t. l. D. a. o. 112.
    Si ad m. r. e. n. ex.: s. i. c. 28.
    Si con. ind. s. p. d. s., m. t., q. s. 86.
    Sicut de i. v. t. e. a. m., s. de c. v. v. e. 69.
    Sicut d. v. i. c. s. o. o. p. s. n. e. 110.
    Sicut e. a. s. m. o. e. p.: s. ab i. c. in 68.
    Sicut v. p. in s., s. i. a. l. s. 231.
    Si ea q. s., a. t. v. et d., tu t. 131.
    Si ex ab. c. a. o. i. im. s., v., q. 151.
    Silere d., n. i. et p. a., si f. a. p. 144.
    Si loquar ad d. m., q. s. c. et p. 38.
    Si om. c. f., et c. g. e. q. f. a. 178.
    Si quid d. t. l. s., il. p., s. p., n. ex a. c. 47.
    Si r. ae. g. f. et i. e. m. n. a. q. 91.
    Si tibi in. et s. d. p. f. h. 85.
    Si t. p. o. et g. de v. a., te p. l. 17.
    Solerter i., et d. e. u. q. h. ex 21.
    Solitus o. s. d. m. ex a. c., a. s. a. et h. 212.
    Sollicite q., q. r. i. B. g. r., C. a., c. 216.
    Sublimitati v. c. n. e., q. t. d. c. c. c. i. s. 197.
    Super l. d. m. in i. v., q. d. m. 87.
    Super l. et f. v. m. v. c. a. d. c. a. 148.

T
    Taedet a. m. v. m. Q. e. v., a. et a. 145.
    Tanto t. ac d. in. n. l. d. p., q. 153.
    Tenet de m. v. c. n. j., q. de c. s. n. 203.
    Tenorem v. l. p. c. i. A. v. n. 203.
    Tibi f. p. h. i. m. r. A. et t. t. s. d. 170.
    Totis m. a. c. et c. v. c. A. p. 137.
    Tuae c. s., p., s. ae. f. r. c., c. q. r. responsio ad Quo ties 102.

U
    Ubi p. j. e., et c. d., s. d. in u. se 98.

V
    Veniens et in. v. t. n. i., t. c. t. 16.
    Vereor ne c. a. m. m. i., a. p. i. 236.
    Versa e. in l. c. m. et o. m. in. v. f. In. 205.
    Vestrae indig. lit., i. t. l., in q. 58.
    Viris p. in a. p. ut f. s. s., ad e. c. p., 192.
    Viva v. v. et a. s. l. e., ut q. 230.
    Vocavit te n. e. C. de s. in p. 15.
    Vox a. e., p. et u. m. in o. v. e. 179.
    Vulgariter d., q. n et i. m. g. n. i. m. Ab 64.






[Col. 1185]
ORDO RERUM QUAE IN HOC TOMO CONTINENTUR.


PETRUS BLESENSIS.

    Prolegomena. IX

EPISTOLAE.
    EPISTOLA PRIMA.---Prologus, ad Henricum II.---Haec epistola vicem praefationis obtinet, ut auctor in calce [Col. 1186] epistolae adnotavit; in ea enim regi Anglorum Henrico II exponit, cur hoc epistolarum opus, quantumvis stylo parum excultum et elaboratum, in lucem venire permiserit. 1
    EPIST. II.---Ad eumdem Henricum regem.---Solatur regem Henricum patrem, aequo gravius in filii Henrici III [Col. 1187] obitu moerentem: probatque morem quidem lugendi vita defunctos pium esse, si moderatus sit; at nullam causam esse tam acerbe deplorandi mortem filii, cum tantas ipse a se de anteactae vitae lapsibus poenas exegerit, ut minime dubium sit eum hanc vitam cum aeterna commutasse. 3
    EPIST. III.---Ad G. virum nobilem---Graviter increpat virum genere nobilem, qui sacellano suo vilitatem familiae exprobrarat: ostenditque pluris paupertatem quam natalium splendorem virtute destitutum faciendam: humilitatem sectandam, superbiam vero fugiendam. 7
    EPIST. IV.---Ad R. priorem Cisterciensem.---Gratulatur monacho de progressu in religiosa vita, suamque sortem in saeculo degentis deplorat, ejusque precibus et sacrificiis se commendat. Deinde dubitationem quamdam dissolvit. 11
    EPIST. V.---Ad Ricardum Cantuariensem archiepiscopum.---Ricardum, qui proxime post S. Thomam martyrem, e monasterio ad archiepiscopatum Cantuariensem pervenerat, cumulandisque opibus, et saecularibus potius rebus, quam spiritualibus invigilabat, liberrime arguit, ac quae tum populi, tum regis Henrici II de eo sint querimoniae, exponit. 13
    EPIST. VI.---Ad Radulfum Bellovacensem.---Respondet invectivae cujusdam magistri vitam clericorum in aulis episcoporum degentium acerbe insectantis; et contra graviter ipsum arguit, quod omnem aetatem in profanis litteris consumat: hortaturque ut extremam saltem senectam in meditatione novissimorum suorum peragat. 16
    EPIST. VII.---Ad magistrum A.---Magistrum quemdam ex acutissimo disputatore egregium potatorem factum, divinae Scripturae testimoniis ab ebrietatis studio revocare conatur. 19
    EPIST. VIII.---Ad quemdam priorem.---Declarat Ecclesiam Dei, instar lunae, varios habuisse status; et dicta philosophorum gentilium atque etiam jurisconsultorum recte usurpari in tradenda doctrina sacra. 21
    EPIST. IX.---Ad quemdam ludi litterarii desertorem.---Invehitur in quemdam discipulum suum, qui cursu liberalium artium confecto, non ante cogitabat theologiae operam dare, quam biennium in otio consumpsisset: prolixeque probat perniciosum esse omne otium. 24
    EPIST. X.---Ad G. capellanum regis Siciliae.---Graviter queritur a rege Siciliae adolescentulo ad ecclesiae Agrigentinae episcopatum evectum hominem prorsus inidoneum: simulque ostendit capellani, ad quem scribit, officio incumbere, de hoc lapsu regem non semel tantum, sed etiam secundo et tertio serio commonefacere. 27
    EPIST. XI.---Ad R. clericum jam aetate provectum.---Hortatur clericum quemdam, qui Deo promiserat se ingressurum religionem, ut voto suo faciat satis; nec sinat se vel disciplinae religiosae asperitate, vel parentum et amicorum querelis, nisi se perditum iri velit, a proposito revocari. 33
    EPIST. XII.---Ad quemdam nepotem suum.---Consolatur nepotem plus nimio de avunculi sui obitu, incendio domus, et pedis sui laesione dolentem; probatque hujus vitae afflictiones divini in nos amoris esse signa, et mundi tantam esse vanitatem ut minime lugendus sit, qui mundo per mortem defunctus sit. 36
    EPIST. XIII.---Ad monachum novitium.---Monachum novitium reprehendit, ante tempus prioratum, hoc est liberam e monasterio egrediendi, et verbum Dei praedicandi potestatem affectantem; monetque monachi novitii potius esse doceri quem docere; subesse quam praeesse; latere quam in publicum prodire. 39
    EPIST. XIV,---Ad sacellos aulicos regis Anglorum.---Fatetur se morbi gravis beneficio cognovisse vitae aulicae pericula Ejusdem multiplices vanitates et molestias prolixe describit. Clericos doctiores ait apud Deum inexcusabiles esse, si aulas sectentur, et sacellanos, ad quos scribit, hortatur, ut suo exemplo eas deserant. 42
    EPIST. XV.---Ad comitem Rainaldum electum in episcopum Carnotensem.---Instruit filium comitis R. in episcopum Carnotensem electum, quibus virtutibus episcopus ornatus esse, et a quibus vitiis abhorrere debeat. 51
    EPIST. XVI.---Ad episcopum quemdam jam grandaevum.---Episcopum multis negotiis et occupationibus distractum serio hortatur, ut tranquilliorem vivendi rationem causa suae et aliorum salutis procurandae ineat; et cogitet satis non esse, si culpae nullius gravioris conscius sit, nisi bona multa opera innoxiae vitae adjungat. 59
    EPIST. XVII.---Ad clericum negotiatorem.---Ostendit clericum negotiationi operam dantem, non differre ab usurario; ac studium omne cumulandarum opum vanum esse et perniciosum. 62
    EPIST. XVIII.---Ad magistrum quemdam amicum suum.---Gravissime perstringit mores, ingenium et vitam deterrimam [Col. 1188] cujusdam episcopi, ad cujus aulam ab amico invitabatur. 65
    EPIST. XIX.---Ad amicum R. juris canonici studiosum.---Duas quaestiones propositas diluit. Altera est, an mulier quae existimans virum obiisse, monasticen professa est, eo reverso, sua auctoritate virum repetere possit. Altera an eadem, viro deinde mortuo, teneatur monasticen repetere. 69
    EPIST. XX.---Ad dominum Crispinum et magistrum Paganum.---Queritur se malevolentia aulicorum arceri a promissa episcopi Carnotensis Rainaldi aula et consuetudine; humanitatem et liberalitatem ejus collaudat et hortatur ut ecclesiasticae libertatis patrocinium contra exactiones regias intrepide suscipiat. 72
    EPIST. XXI.---Ad H. canonicum, quondam amicum.---Insignem H. canonici, quondam amici, fastum et arrogantiam describit et insectatur. 75
    EPIST. XXII.---Ad magistrum Joannem Saresberiensem.---Joannem Saresberiensem, cum S. Thoma archiepiscopo Cantuariensi in exsilio agentem, spe futurae remunerationis consolatur, monetque ut fortiter pro ecclesiasticae libertatis defensione, remoto tamen omni studio vindictae, certare pergat. Non dubitare se gloriosum tandem fore hujus certaminis in Thoma exitum. 77
    EPIST. XXIII.---Ad Octavium Romanae Ecclesiae cardinalem.---Dolenter queritur passim indignos, sive scientiam, sive virtutem, sive aetatem spectes, per summam ambitionem in episcopatus, aliasque dignitates irruere: obtestaturque Octavium, apostolicae sedis legatum, ut sua auctoritate interposita ambitiosos et Simoniacos omnes ab Ecclesiae gubernaculis arceat. 82
    EPIST. XXIV.---Ad familiares Thomae archiepiscopi Cantuariensis.---Reginaldus archidiaconus Saresberiensis in offensionem Thomae archiepiscopi exsulantis inciderat: eum ad satisfactionem et reconciliationem paratum Petrus cupit in amicitiam, et per eam, in societatem persecutionis restitui. 86
    EPIST. XXV.---Ad officialem episcopi Carnotensis.---Hortatur officialem, ut officium susceptum, ob graves et multos abusus illi conjunctos deserat; unde et prolixe officialium fraudes et technas describit. 88
    EPIST. XXVI.---Ad socium quemdam suum.---Scribit se deserto juris civilis studio theologiae Parisiis operam dare; juris civilis studium et usum non convenire clericis, propter maximos advocatorum abusus. 91
    EPIST. XXVII.---Ad canonicos de Bellovidere.---Docet obitum S. Thomae martyris Cantuar. archiepiscopi non esse deflendum, utpote qui vitam terrenam cum coelesti, miseram cum gloriosa commutarit. Virtutes ejusdem accurate describit, ac monachos ejus cathedrales arguit quod clanculum, contempta communi episcoporum et abbatum electione, successorem elegerint: optat denique ut summus pontifex tam clericorum quam monachorum ambitionem coerceat. 92
    EPIST. XXVIII.---Rotrodi epist. ad Willelmum Senonensem archiepiscopum.---Rotrodus archiepiscopus Rothomagensis implorat opem archiepiscopi Senonensis, ut exitium ecclesiae Rothomagensis, ejusque nobilissimae villae Andeliae, ex bello inter reges Anglorum et Francorum orto impendens, sua industria amoliatur. 96
    EPIST. XXIX.---Ad abbatem et conventum S. Albani.---Queritur de inhospitalitate prioris de Wallingford, multaque in laudem hospitalitatis affert, addens ad ea jam olim priscos monachos et monasteria imprimis commendata fuisse. 98
    EPIST. XXX.---Ad R. Bathoniensem episcopum electum. Petrus semel, iterum, tertio per quietem viderat amicum suum, ad quem scribit, episcopi ornari insignibus: eam visionem eidem patefacit, optatque, undecunque tandem orta sit, ut suum consequatur effectum. 100
    EPIST. XXXI.---Ad Radulphum abbatem de Fontaniso---Gratias agit tum R. abbati, quod se graviter ex morb. afflictum miseratus sit, tum in primis Deo, quod misericorditer flagellarit, fuseque ex sacris litteris ostendit infirmitates, aliasque hujus vitae afflictiones salutares, utiles et dulces esse, ac inter singularia Dei dona numerandas. 105
    EPIST. XXXII.---Ad priorem Cantuariensem.---Priori Cantuariensi, amicitia et charitate ejus fretus, negotium quoddam ad conventum Cantuariensem attinens commendat. 108
    EPIST. XXXIII.---Ad Henricum tertium regem Angliae.---R. Rothomagensis archiepiscopus Henricum tertium Anglorum regem Henrico II patri bellum moventem ab instituto revocare conatur, et Andeliacum illius tutelae commendat. 109
    EPIST. XXXIV.---Ad P. Petragoricensem episcopum.---Purgat se apud Petragoricensem episcopum, qui eum [Col. 1189] in suam aulam invitabat, se promissis veteris domini ita deliniri, ut nunc exspectationi illius facere satis non possit. 110
    EPIST. XXXV.---Ad Anselmam sanctimonialem.---Anselmae nobilissimae virginis monasticen complexae institutum mirifice laudat, eamque hortatur ut expugnatis omnibus carnis mundique tentationibus castitatis thesaurum fortiter tueatur. 113
    EPIST. XXXVI.---Ad Christianam sanctimonialem.---Laudat sanctimonialem quod castitatem Deo in religione consecratam servarit: hortatur ut virginitati jungat charitatem, humilitatem et perseverantiam. 114
    EPIST. XXXVII.---Ad Alexandrum priorem Gemeticensem.---Purgat se, cur librum, quem restituturum se promiserat, constituto tempore non restituerit. 116
    EPIST. XXXVIII.---Ad Albertum Romanae Ecclesiae cardinalem.---Cantuariensis archiepiscopi laudes describit, et a criminibus objectis, ut quod ignarus sit juris, quod avarus, quod provehendae progeniei suae plus aequo deditur, eum vindicat. 116
    EPIST. XXXIX.---Ad amicum quemdam. 119
    EPIST. XL.---Ad praelatum quemdam amicum suum.---Invehitur in H. praelatum detractorem principum. 119
    EPIST. XLI.---Ad Henricum II regem Anglorum.---Queritur regem Angliae incertis vagari sedibus: legatos ejus Romam missos revertisse; adesse quoque legatos regum Hispaniae commemorat. 121
    EPIST. XLII.---Ad Robertum Cameracensem electum---Arguit R. praepositum Areensem quod electus in Cameracensem episcopum officio episcopi non fungatur, negotiis saecularibus se implicet, causas sanguinis agat, tyrannice subditos spoliet, nec moveri se a quoquam sinat. 122
    EPIST. XLIII.---Ad Petrum amicum medicum.---Indicat Petro medicinae perito se ex itinere aegrum nobilem virum invisisse et medicinam illi fecisse, rationem morbi et medicinae exponit; ac de caetero aegrum illius curae committit. 126
    EPIST. XLIV.---Ad Arnulphum Lexoviensem episcopum.---Consulit A. Lexoviensi episcopo, ne ob molestias a principe vel capitulo, vel ab aliis injuste illatas episcopatum cedat, sed tantum si per ambitionis humanae suffragia ad eum pervenerit. 128
    EPIST. XLV.---Ad anonymum quemdam.---Negat Reginaldum Bathoniensem episcopum fuisse aut persecutorem aut occisorem S. Thomae Cantuar. archiepiscopi; si quid vero vel verbo vel facto in eum deliquerit, id ex ignorantia accidisse, vel certe eleemosynis, lacrymis poenisque sponte susceptis expiatum esse. 130
    EPIST. XLVI.---Ad Ricardum Syracusanum episcopum.---Causam Ricardo episcopo reddit, cur in Siciliam reverti nolit, videlicet propter aeris inclementiam: tum excurrit in laudes B. martyris Thomae Cantuariensis, ac denique episcopum, ad quem scribit, hortatur ut in Anglia, patrio solo reliquum vitae conficiat. 133
    EPIST. XLVII.---Ad Henricum III, Anglorum regem.---Richardus Cantuariensis archiepiscopus Henricum, Henrici II regis Anglorum filium, hortatur ut a bello, quod in parentem suum moverat, absistat, et, ni faciat, excommunicationem minatur. 137
    EPIST. XLVIII.---Ad Willelmum Papiensem cardinalem.---Gratulatur diuturnum schisma in Alexandrum tertium excitatum, prudentia et eloquentia Willelmi Papiensis cardinalis apud imperatorem Fridericum tandem exstinctum. Deinde Octavium schismatis auctorem, ejusque electores, acriter perstringit. 141
    EPIST. XLIX.---Ad decanum Carnotensem, et archidiaconum Blesensem.---Multis verbis deplorat canonicorum quorumdam Carnotensium amicorum et collegarum suorum nequitiam, quod, ut ipsum praepositurae Carnotensis dignitate spoliarent, patrem suum etiam infamare conati fuerint: cujus innocentiam hic tuetur. 145
    EPIST. L.---Ad H. Bajocensem episcopum.---Henrico Bajocensi episcopo persuadere conatur ut G. camerario abbatis, qui sui defendendi causa caedem fecerat, satisfactionem offerenti, ignoscat; tum quia Christus poenitentes recipit; tum quia praeceptum diligendi proximum ita postulet. 148
    EPIST. LI.---Ad Jo. Sarisberiensem episcopum.---Monet episcopum ut liberet fidem suam in persolvenda pecunia, si honori suo consultum velit. Deinde ne nepotes suos aequo blandius tractet. 154
    EPIST. LII.---Ad R. Cantuar. archiepiscopum.---Exponit Cantuar. archiepiscopo, a quo erat ablegatus ad regem, quantam tempestatem in mari sit perpessus; indicat ob beneficia ab eo accepta, se nullum defugere laborem. Denique petit orari pro se, ut negotia commissa prospere apud regem transigat. 157
    [Col. 1190] EPIST. LIII.---Ad episcopos Angliae.---Richardus archiepisc. Cantuar. suis coepiscopis mandat, ne exteros episcopos incertae ordinationis sinant episcopalia obire munera, excommunicatosque denuntient, qui pontificis summi bullam, vel episcoporum sigilla adulterant. 159
    EPIST. LIV.---Ad L. Pictaviensem archidiaconum.---Suadet archidiacono Pictaviensi ne Adelitiam neptem suam invitam compellat ad monasticen, ut matrimonii, ita monastices statum liberam exposcere animi facultatem. 161
    EPIST. LV.---Ad Adelitiam monialem.---Gratulatur Adelitiae, quod aspiret ad vitam monasticam, et occulte voto se ad ingressum monasterii obstrinxerit. Laudat virginitatem. Hortatur ut perseveret, et perfecte saeculo renuntiet. 166
    EPIST. LVI.---Ad Walterum Roffensem episcopum.---Dehortatur Walterum episcopum octogenarium a venandi studio, multis rationibus; et incitat ad imitandam venationem spiritualem, quam apostoli exercuere. 169
    EPIST. LVII.---Ad amicum G. de Alneto.---Amico suo, existimanti se post monasterii ingressum a tentationibus fore liberum, ostendit monachos magis esse tentationibus obnoxios quam saeculares, sed fortiter contra eas certandum. Deinde cantilenam illi transmittit graphice luctam carnis et spiritus exprimentem, ut ea taedium fallat. 171
    EPIST. LVIII.---Ad Reginaldum Bathoniensem episcopum.---Graviter expostulat cum Bathon. episcopo, quod contra ordinem juris vicearchidiaconum suum ab officio suspenderit; omnesque occasiones quaerat sibi nocendi ob aes alienum non dissolutum. 173
    EPIST. LIX.---Ad R. Bathoniensem electum.---Multis rationibus et exemplis inducere conatur R. Bathoniensem electum, ut M. Henricum de se alias optime meritum, in gratiam a qua exciderat recipiat, et Simonem adulatorem et calumniatorem pessimum a sua societate arceat. 175
    EPIST. LX.---Ad magistrum R. amicum et socium.---Amico conquerenti ab episcopis eorum nepotes ex patrimonio Christi ditari, et non pauperes virtutis studiosos, declarat veterem hanc esse querelam, paupertatem autem divitiis longe praeferendam. 178
    EPIST. LXI.---Ad R. Saresberiens. archidiac.---Dehortatur R. archidiaconum a vanitate aucupii; tum quia ratione officii non avium sed ovium curam susceperit; tum quia brevi sit ad episcopatus dignitatem evehendus. 181
    EPIST. LXII.---Ad magistrum R. Blondum.---Gaufridus Lincolniensis electus clericum quemdam suum inobedientiae arguit: quod se relicto cuidam abbati adhaeserit: monetque ne nomine abbatis se archiepiscopo Cantuariensi opponat. 184
    EPIST. LXIII.---Ad Petrum Atrebatensem episcopum.---Gratias agit Atrebatensi episcopo pro munere misso. 186
    EPIST. LXIV.---Ad Coelestinum Rom. pontificem.---Rothomagensis archiepiscopus una cum suffraganeis rogat pontificem summum, ut Richardum Anglorum regem ab archiduce Austriae in reditu ex peregrinatione Hierosolymitana in carcerem conjectum, curet liberari. 187
    EPIST. LXV.---Ad socium et amicum.---Docet amicum, non esse licitum auguriis, somniis, visionibus, fortuitis eventibus, vel aliis modis vetitis, futurorum explorare notitiam. 190
    EPIST. LXVI.---Ad Walterum archiepisc. Panormitanum.---Gratulatur Panormitano archiepiscopo, quod ex humili loco ad tantam dignitatem sit evectus. Henrici II regis Anglorum staturam, moresque breviter describit. et caedis S. Thomae Cantuariensis archiepiscopi et martyris minime auctorem fuisse demonstrat. 195
    EPIST. LXVII.---Ad Henricum regem Angliae.---Archiepiscopus Rothomagensis Henrico II Anglorum regi multis rationibus, exemplisque regum tam profanis, quam sacris persuadere conatur Henricum filium regni haeredem litteris esse imbuendum. 210
    EPIST. LXVIII.---Ad Alexandrum III papam.---R. archiepiscopus Cantuar. accusat abbatem Malmesburiensem, quod se ab obedientia sui episcopi subtraxerit. Deinde fuse deplorat quanta mala secuta sint ex exemptionibus abbatum per pontifices Romanos ob episcoporum quorumdam tyrannidem indultis. 213
    EPIST. LXIX.---Ad Radulphum Andegavensem episcopum.---Deplorat lapsum populi Andegavensis, qui Henricum II regem Anglorum bellum gerentem contra rebellem filium Henricum turpi fuga deseruerat; hortaturque episcopum, ut eum vel in fidem sui principis revocet, vel spirituali gladio compescat. 214
    [Col. 1191] EPIST. LXX.---Ad Jo. Carnotensem episcopum.---Conatur persuadere Carnotensi episcopo, rectius eum facturum, si nepotes potius, pauperes tamen et honestos, quam externos ad ecclesiastica beneficia promoveat. 217
    EPIST. LXXI.---Ad M. Ernaldum Blesensem.---Emerat Blesensis Parisiis libros legum, pretio numerato, sed non abstulerat? quos alius, majori numerato pretio, abstulit. Contendit ergo Blesensis libros illos, licet sibi traditi non sint, ab alio emi non potuisse. 219
    EPIST. LXXII.---Ad amicum et socium.---Acriter invehitur in quemdam olim socium et amicum, qui per invidiam auctor fuerat, ut Blesensis in familiam archiepiscopi Senonensis non ascisceretur, aliisque beneficiis ecclesiasticis excideret. Epistola erudita et abundans versibus poetarum. 221
    EPIST. LXXIII.---Ad tres episcopos Angliae.---R. archiepiscopus Cantuariensis hortatur episcopos ad tollendum e medio abusum, qui in Anglia invaluerat, ut scilicet interfectores saecularium capitali poena, clericorum vero et episcoporum tantum excommunicationis poena plecterentur. 224
    EPIST. LXXIV.---Ad G. archidiaconum---Archidiacono suadet, ut Guidonem hospitem suum in crimen adulterii relapsum, ac proinde incorrigibilem, non secundo puniat, sed patrem ejus, qui eum ab ineunte aetate ad lusum aleae, omnium malorum seminarium, assuefecerit. 227
    EPIST. LXXV.---Ad Rogerium decanum.---Suadet Rogerio decano ut, quoniam dura quaedam regi denuntianda haberet, tempus opportunum exspectet, cum placatioris erit animi. Deinde addit consecrationem electionis Lincolniensis a papa in triennium prorogatam. 229
    EPIST. LXXVI.---Ad M. Petrum Blesensem.---Serio et erudite monet socium suum, qui totam pene aetatem in juris civilis poeticarumque fabularum studio consumpserat, et adhuc pangendis canendisque amatoriis versibus, vacabat, tandem se ad Theologiae studium applicet, et curandae animae saluti impensius incumbat. 231
    EPIST. LXXVII.---Ad M. Petrum Blesensem.---Gratulatur M. Petro Blesensi de communione nominis, utpote jam toto orbe per scripta sua noti; deinde ostendit scriptis homines fieri immortales. Adulatores aulicos insectatur, et librum suum De praestigiis ejus censurae subjicit. 237
    EPIST. LXXVIII.---Ad R. decanum et capitulum Salvatoris.---Congratulatur decano et capitulo Blesensi de restituta per nobilem quemdam Gaufridum ecclesia, eosque ad unionem et concordiam animorum, ac quotidianam divini officii celebrationem hortatur. 240
    EPIST. LXXIX.---Ad R. amicum suum.---Irridet R. diaconum, quod cum ab ineunte aetate summus fuerit muliebris sexus hostis, amore feminarum etiam ad sacrilegas nuptias se pertrahi passus sit. Valde autem exaggerat matrimonii incommoda, ex lib. VIII, Polycrat. Jo. Sarisb. cap. 11. 243
    EPIST. LXXX.---Ad G. amicum suum.---Monet G. amicum suum, ne ob invidiam vel malevolentiam falsorum fratrum deserat monasterium; illum ad virtutem multis profuisse; deinde videat ne praetextu malevolentiae alienae suam palliet malitiam. 247
    EPIST. LXXXI.---Ad Simonem Carnotensem canonicum.---Simonem canonicum deserto litterarum studio opibus congerendis vacantem, hortatur ut studium litterarum, cupiditate opum rescissa, exemplo multorum philosophorum, prosequatur. 249
    EPIST. LXXXII.---Ad abbatem et conventum Cisterciensem.---Richardus Cantuar. archiepiscopus post laudes magnas ordinis Cisterciensis, ostendit eum uno hoc naevo plurimum obscurari, quod consuetas decimas clericis et monachis substrahant. Deinde excommunicationem et brachii saecularis vim comminatur, nisi eas persolvant. 252
    EPIST. LXXXIII.---Ad B. Exoniensem episcopum.---Walterus archid. monet Exoniensem episcopum, uti judicem ecclesiasticum, ut matrimonium inter consanguineos illegitime celebratum ex mandato Romani pontificis dissolvat. 255
    EPIST. LXXXIV.---Ad Alexandrum papam Romanum.---R. archiepiscopus Cantuar. nomen episcoporum in aula regia degentium a calumniis tuetur, ac ostendit exemplo veterum, quanto cum fructu regni in ea versentur. 259
    EPIST. LXXXV.---Ad R. Saresberiensem.---Graviter reprehendit in R. Saresberiensi ventris ingluviem, quantaque mala ex ea mascantur, veterumque exemplis declarat, quanti facienda sit sobrietas. 259
    EPIST. LXXXVI.---Ad magistrum Alexandrum monachum.---Multis rationibus persuadere conatur Alexandro [Col. 1192] monacho Carthusiano, ne ordinem suum id temporis celeberrimum, vel quod quotidie in eo rem divinam facere non possit, vel aliis etiam de causis, deserat, et ad laxiorem transeat. 262
    EPIST. LXXXVII.---Ad Willelmum Eliensem episcopum.---Consolatur G. Eliensem episcopum proditione quorumdam turpissime dejectum administratione regni Angliae, et graviter in perfidos consiliarios regum invehitur. 272
    EPIST. LXXXVIII.---Ad abbatem Theokesberiensem---R. archiepiscopus Cantuariensis Theokesberiensem abbatem rogat, monet, multisque rationibus impellit, ut monachum ordinis desertorem, sed jam resipiscentem, in ordinem recipiat. 276
    EPIST. LXXXIX.---Ad Hugonem episcopum.---Acriter in H. episcopum invehitur, quod praecipuus auctor fuerit, ut Willelmus episcopus Eliensis, per summam ignominiam officio administrandi regni Angliae privaretur. 278
    EPIST. XC.---Ad M. Willelmum Blesensem abbatem.---Primo exponit qua de causa Siciliam cum consensu regis Siculi deseruerit. Deinde fratri suo abbati persuadere omnino conatur, ut insignia pontificalia, ut mitram, annulum, sandalia a papa accepta resignet, vel administrationi abbatiae renuntiet. 281
    EPIST. XCI.---Ad Radulphum Lexoviens. episc.---Vehementer invehitur in episcopum Lexoviensem ob avaritiam et foenerandi studium, ac in primis quod annonae tempore horrea non aperuerit pauperibus. 285
    EPIST. XCII.---Ad Reginaldum Bathoniens. episcopum.---Invehitur in Zoilum scriptorum suorum obtrectatorem. 289
    EPIST. XCIII.---Ad M. Willelmum abbatem.---Gratulatur fratri suo abbati, quod consilio suo obsecutus abbatiam in manus summi pontificis resignarit, et dignitati superioris, subditi humilitatem, Franciam Siciliae anteposuerit. 291
    EPIST. XCIV.---Ad J. archidiaconum.---Queritur apud archidiaconum de insolentia nepotum ejus militum, quod sacrum clericorum ordinem impie proscindant, otium sectentur, et a virtute veterum militum, quorum laudes depingit, longissime, ut et alii sui saeculi, discesserint 293
    EPIST. XCV.---Ad H. Anglorum regem.---Quoniam rex Angliae conscius esse non poterat omnium, quae in amplissimis provinciis agerentur, monet eum de variis vicecomitum et aliorum inferiorum praefectorum abusibus, modumque aperit, quo emendari possint. 297
    EPIST. XCVI.---Ricardus e monacho Cisterciensi ad archiepiscopatum Cantuariensem evectus commendat se orationibus Patrum Cistercii congregatorum. 302
    EPIST. XCVII.---Ad abbatem de Evesham.---Ostendit monasteriorum ordinum varietatem esse laudandam, nec facile ab uno ad alium transeundum; laborem autem manuum in iis nec laudandum nec improbandum. 304
    EPIST. XCVIII.---Ad suffragan. eccles. Cantuar.---Archiepiscopus Cantuar. suffraganeis suis episcopis declarat, quanta necessitas sit succurrendi terrae Hierosolymitanae, monetque ut sedulo pecuniam secundum formulam praescriptam a subditis suis in eam rem colligant. 306
    EPIST. XCIX.---Ad Urbanum papam Romanum.---Balduinus archiepiscopus Cantuar. gratulatur Urbano papae, quod post Lucium III, unanimi consensu electorum fuerit in pontificem subrogatus, eique pro pallio recepto gratias agit. 308
    EPIST. C.---Ad R. amicum suum.---Tuetur famam cujusdam archiepiscopi novi, qui de nimia lenitate accusabatur; ac fuse ostendit, quae lenitas laude, quae reprehensione digna sit in episcopo. 308
    EPIST. CI.---Ad R. archidiac. Nannet.---Judicium suum archidiacono exponit de ingenio nepotum duorum suae institutioni commissorum, simulque docet nonnisi jactis probe fundamentis grammatices ad sublimiora studia prosiliendum. 311
    EPIST. CII.---Ad H. Radingensem abbatem.---Prolixam recenset querelam Rading. volentis ob gravia pericula renuntiare assumptae dignitati. Deinde querelae respondet, monetque ut diligenter consideret, num expediat illi renuntiare. 314
    EPIST. CIII.---Ad H. abbatem Rading.---Excusat se ob praecedentis epistolae prolixitatem. 326
    EPIST. CIV.---Ad decanum et capitulum Saresberiens. ecclesiae.---Congratulatur canonicis Saresberiensibus, quod cogitent ecclesiam suam e monte in planitiem deducere. 326
    EPIST. CV.---Ad priorem et conventum de Fontanis---Consolatur monachos ob messis defectum desolatos. 328
    [Col. 1193] EPIST. CVI.---Ad R. subdecanum Saresberiensem.---Docet calamitates a Deo immitti, non solum ob principum, ut ille subdecanus putabat, sed etiam ob populi peccata. 329
    EPIST. CVII.---Ad amicum B. monachum.---Reprehendit B. monachum, quod aulicam vitam ejusque vitia, detrectationem et adulationem sectetur. 330
    EPIST. CVIII.---Ad G. Eliensem episcopum.---Implorat auxilium cancellarii regii contra tyrannidem vicecomitis. 331
    EPIST. CIX.---Ad H. Cantuar. archiepiscopum.---Morbo impediri se indicat quo minus ad aulam redire possit. 332
    EPIST. CX.---Ad abbatem et conventum de Eleemosyna---Aeger implorat auxilium orationum a monachis 333
    EPIST. CXI.---Ad G. canonicum amicum suum.---Hortatur G. canonicum ut sacras litteras diligenter perlegat, si velit tentationibus carnis resistere. 334
    EPIST. CXII.---Ad R. Aurelianensem episcopum.---Vehementer pugnat pro immunitate ecclesiastica, nempe ut a rege Franciae in bellum Hierosolymitanum contra Saracenos a clericis non pecuniarum, sed orationum tantum exactiones fiant. 335
    EPIST. CXIII.---Ad G. Eboracensem archiepiscopum.---Hortatur archiepiscopum, ut resistat haereticis, eosque ex communi consensu cleri, tam gravi mulctet poena, ut caeteri ab haeresi absterreantur. 340
    EPIST. CXIV.---Ad J. Carnotensem episcopum.---Gratulatur Joanni Sarisberiensi quod in episcopum assumptus sit, quod Petrum Blesensem cognominem suum promoverit, quod vitam D. Thomae martyris eleganti stylo scripserit. 342
    EPIST. CXV.---Ad H. abbatem de Messender.---Quaestionem propositam de gradibus affinitatis; quando conjugium vitient, exponit. 343
    EPIST. CXVI.---Ad H. abbatem S. Dionysii.---Mittit H. abbati librum quemdam a se compositum examinandum, et simul eum consolatur in afflictione quam habebat a rege. 345
    EPIST. CXVII.---Ad G. abbatem Majoris Monasterii.---Reprehendit G. abbatem, quod priorem S. Cosmae occasione cujusdam terrae et pascuorum traxerit ad judicium. 346
    EPIST. CXVIII.---Ad G. archidiaconum Eboracensem. Reprehendit archidiaconum qui de sua innocentia gloriatur, cum tamen multa in eo essent reprehensione digna. 348
    EPIST. CXIX.---Ad R. canonicum.---Arguit H. canonicum, quod contumeliis affecerit eos ad quos mittebatur, detractionesque eorumdem in bonam interpretatur partem, idque multorum exemplo facere ostendit. 350
    EPIST. CXX.---Ad R. decanum Turonensem.---Rogat decanum, ut nepotem suum Simoniace multa Ecclesiae beneficia venantem, maximoque aere alieno obstrictum, corrigat. 352
    EPIST. CXXI.---Ad J. Rothomag. decanum.---Hortatur Rothomag decanum ne occasione Hierosolymitani belli ecclesias sinat opprimi exactionibus; ac ne profectio, ut alias diutius differatur. 354
    EPIST. CXXII.---Ad Willelmum Rhemensem archiepiscopum.---H. Cantuar. archiepiscopus Rhemensem archiepiscopum laudat a charitate praestita S. Thomae martyri, cum in exsilio esset, eumque rogat ut suae famae detractoribus non facile credat, et veterem erga se amorem conservet. 356
    EPIST. CXXIII.---Ad R. Londonensem episcopum.---Declarat se ad sacerdotalis eminentiae gradum ex diaconatu progredi nolle, non ex contemptu, sed ex reverentia. Deinde ostendit neminem cogendum ad sacerdotium. 358
    EPIST. CXXIV.---Ad Walterum archiepiscopum Rothomag.---W. Rothomag. archiepiscopum, exsulantem ab ecclesia sua consolatur, ejusque fugam justam fuisse contra obtrectatores tuetur. 367
    EPIST. CXXV.---Ad eumdem.---Monet eumdem, ut in exsilio suo otium sedulo fugiat, lectionique divinarum litterarum et orationibus, quarum utilitates hic describit, vacet. 373
    EPIST. CXXVI.---Ad R. Glocestriae abbatem.---Odonis nobilissimi viri in episcopum Parisiensem ex cantore Bituricensi electi vitam moresque, quod R. abbas petiverat, describit. 375
    EPIST. CXXVII.---Ad Odonem Parisiensem episcopum.---Petit amicitiam cum Odone novo episcopo a pueris contractam confirmari, eumdem hortatur, ut suo officio episcopali faciat satis. 378
    EPIST. CXXVIII.---Ad Guillelmum archiepiscopum Senonensem.---Queritur promissa ab archiepiscopo Senonensi aequo tardius praestari. Promiserat autem se eum [Col. 1194] in familiam suam recepturum, et beneficio ecclesiastico ornaturum. 380
    EPIST. CXXIX.---Ad R. Aurelianensem archid.---Graviter invehitur in R. Aurelianens. archid. quod pestem Simoniacam in Ecclesiam introduxerit, eamque multis exemplis ostendit esse exsecrabilem. 381
    EPIST. CXXX.---Ad Joannem Carnot. episcopum.---Purgat se calumnia quorumdam, qui divulgarant eum contra Joan episcopum Carnotensem, pro praepositura Carnotensi subsidia regum, comitum et papae implorasse. Nepotem episcopi in gratiam receptum gaudet, et se ei deditissimum ob beneficia accepta declarat. 384
    EPIST. CXXXI.---Ad E. priorem de Monasteriolo.---Arguit nepotem monachum, quod neglecto studio sacrarum litterarum et solitudinis, ambiat amicitias principum et mundi. 386
    EPIST. CXXXII.---Ad E. abbatem S. Launomari.---Praeclara documenta novo abbati tradit, ab omnibus aliorum superioribus diligenter notanda. 391
    EPIST. CXXXIII.---Ad R. decanum et capitulum Sarisberien. ecclesiae.---Probat, ob tenuitatem beneficii, non recte se cogi ad faciendam residentiam in Sarisberiensi ecclesia. 395
    EPIST. CXXXIV.---Ad Willelmum electum S. Mariae.---W. abbatem recenter electum egregie instruit in omnibus ad officium ejus pertinentibus. 397
    EPIST. CXXXV.---Huberti Cant. archiep. ad decanum et capitulum Sarisberiense.---Cantuar. archiepiscopus eximit canonicum quemdam a lege residentiae et multis de causis clericos ab ea eximi posse docet. 403
    EPIST. CXXXVI.---Ad Alexandrum papam.---Henricus II, Angliae rex, queritur de rebellione Henrici reliquorumque filiorum contra se, et auxilium Alexandri II papae implorat. 404
    EPIST. CXXXVII.---Ad M. Alexandrum de S. Albano.---Gratulatur M. Alexandro novitio, de ingressu in religionem; hortatur ut fortiter ferat novum obedientiae jugum et insolitum rigorem disciplinae; mundo perfecte moriatur et sibi. 404
    EPIST. CXXXVIII.---Ad Walterum Rothomag. archiepiscopum.---Congratulatur. W. archiepiscopo de reditu ab exsilio, et pace Rothomag. ecclesiae reddita. Causam reddit cur justi affligantur, monetque ut pacem Deo auctori adscribat. 408
    EPIST. CXXXIX.---Ad R. abbatem et conventum Cicestrensem.---Implorat monachorum preces, ut digne sacerdotio initiari possit, causasque reddit, cur hactenus illud refugerit. 413
    EPIST. CXL.---Ad Petrum clericum regis Angliae.---Hortatur Petrum diaconum, ut repudiato studio jurisprudentiae, quod multis perniciem affert, totum se tradat theologiae sacrae et divinarum litterarum lectioni, vitamque convenienter ordini suo instituat. Habes hic luculentum dogma de S. Eucharistia. 416
    EPIST. CXLI.---Ad W. Rothomag. archiepiscopum.---Conqueritur redditus sui beneficii per quinquennium ab Elia quodam detentos, rogatque archiepiscopum, ut pro sua auctoritate eum compellat ad faciendam restitutionem. 422
    EPIST. CXLII.---Ad P. priorem et conventum de Evesham.---Consolatur monachos vehementer afflictos; hortaturque eos ut patienter afflictionem ferant, et instruit quomodo gerere se debeant. 425
    EPIST. CXLIII.---Ad Conradum archiepiscopum Moguntinum.---Moguntinum archiepiscopum per veterem in scholis olim initam amicitiam obsecrat, ut omni ope cum aliis imperii principibus nitatur vinculis eximere regem Anglorum Ricardum ab Austriae duce et imperatore captum. 428
    EPIST. CXLIV.---Aleonorae reginae Angliae ad Coelestinum papam.---Aleonora Angliae reginae papae opem miserabiliter implorat pro liberatione regis Anglorum Ricardi filii sui. 432
    EPIST. CXLV.---Ejusdem ad eumdem.---Ejusdem argumenti. 433
    EPIST. CXLVI.---Ejusdem ad eumdem.---Ejusdem argumenti. 433
    EPIST. CXLVII.---Ad Robertum episcopum Bangoriensem.---Reprehendit R. episcopum, qui beneficium ecclesiasticum jam alteri collatum sibi retinere conabatur. 434
    EPIST. CXLVIII.---Ad Savaricum Bathoniensem episcopum.---Hortatur episcopum, ut ad suam, dioecesim, revertatur, nec deserat ecclesiam suam propter peregrinationem. 436
    EPIST. CXLIX.---Ad J. et P. amicos.---Conqueritur se jam senem et emeritum, malevolorum falsa criminatione dejici honore archidiaconatus, duorumque aulicorum ea [Col. 1195] in re auxilium implorat. 439
    EPIST. CL.---Ad clericos aulae regiae.---Mitigat quae in epist. XIV asperius in aulicam vitam dixerat, fateturque conveniens esse ut clerici aliqui, atque etiam episcopi in aulis regum versentur, modo gregem suum non deserant, et aulae vitia non imitentur. 439
    EPIST. CLI.---Ad Innocentium III papam.---Obsecrat et adjurat summum pontificem, ut archidiaconatum Londiniensem sibi jam seni oblatum amplioribus curet ornari reditibus. 442
    EPIST. CLII.---Ad eumdem.---Supplicat summo pontifici, ut ecclesia de Wolverhampton, cujus ipse erat decanus, propter incorrigibiles mores cleri commutetur in coenobium Cisterciensis ordinis. 443
    EPIST. CLIII.---Ad Henricum II, regem Angliae.---Rothomagen. et Lexov. episcopi legationis suae ad Franciae regem summam libere exponunt, causas belli ab eo in exitium regni regisque Angliae indicti produnt; monentque ut suis aliorumque precibus Deum sibi propitium reddat. 446
    EPIST. CLIV.---Ad reginam Anglorum.---Monetur regina Anglorum Aleonora, ut una cum filiis in patrem Henricum conspirantibus viro reconcilietur. 448
    EPIST. CLV.---Ad priorem et conventum de Charitate.---Rothrordus archiepisc. Rothomag. tempore belli invitatus a monachis ad quietem, purgat se, quod a grege sine scandalo abesse non possit; rogatque ut, si pax componi inter regem patrem et filium ac regem Francorum non possit, precibus suis rem Domino commendent. 449
    EPIST. CLVI.---Ad G. Eliensem episcopum.---Implorat auxilium episcopi, ut liberet se aere alieno. 450
    EPIST. CLVII.---Ad G. vicarium suum.---Monet vicarium suum, ut pro grege sibi commisso sedulam curam gerat, et vitae exemplo praedicat eos quos docet. 450
    EPIST. CLVIII.---Ad Joannem Carnotensem episcopum.---Graviter queritur in curia Romana quosdam muneribus corruptos hominem illitteratum et laicum contra canones praeficere conatos abbatiae, sed frustra. 452
    EPIST. CLIX.---Ad Henricum Bajocensem episcopum.---Episcopum Bajocensem sic officii sui commonefacit ut tamen veniam deprecetur quod id facere ausus sit. 454
    EPIST. CLX.---Ad Odonem Parisiensem episcopum.---P. Blesensis, quoniam viginti sex annis in Anglia vixerat, petit ab Odone episcopo revocari in Galliam, ut si non vivere, saltem sepeliri possit in sua patria. 455
    EPIST. CLXI.---Graviter conqueritur eum quem summum suum amicum arbitrabatur, factum infestum hostem et obtrectatorem. Videtur scripta ad episcopum. 456
    EPIST. CLXII.---Ad E. amicum suum.---Ait se ideo in extera regione versari, quod parum acceptus sit popularibus suis in patria: et gratias agit E. amico, quod pene solus se amicum et tanquam fratrem demonstrarit. 457
    EPIST. CLXIII.---Ad Reginaldum Bathoniensem electum.---Congratulatur Reginaldo, a quo magnis beneficiis affectus fuerat, quod in Bathoniensem episcopum electus sit. 458
    EPIST. CLXIV.---Ad magistrum Philippum.---Increpatur quidam qui Cantuariensem archiepiscopum de nimia mansuetudine arguebat. 458
    EPIST. CLXV.---Guidonis archiep. Senon. ad Gregorium papam.---Purgatur episcopus Laudunensis de impositis sibi criminibus. 460
    EPIST. CLXVI.---Ad papam.---Intercedunt quidam pro abbate Salmurii. 460
    EPIST. CLXVII.---Ad Aleonoram reginam Angliae.---Consolantur Aleonoram Angliae reginam Christiani e Terra Sancta, ob intempestivum obitum filii Henrici III, Anglorum regis, indicantque se exsequias ejus, praesente sedis apostolicae legato, celebrasse. 461
    EPIST. CLXVIII.---Ad N. pontificem Romanum.---Rex quidam sibi totique Occidenti gratulatur, quod N. ex ipsius terra ad summum pontificatum pervenerit, eumque hortatur, ut dignos tantum ad dignitates ecclesiasticas promoveat. 463
    EPIST. CLXIX.---Ad reginam quamdam.---Consolatur reginam lugentem de morte filiorum. 464
    EPIST. CLXX.---Ad reginam quamdam.---Hortatur reginam ne plus aequo lugeat ob mortem regis Arragoniae. 465
    EPIST. CLXXI.---Quemdam consolatur moerentem ob mortem multorum. 466
    EPIST. CLXXII.---Acerbissime deplorat infaustam mortem Friderici imperatoris, dicti Barbarossae. 467
    EPIST. CLXXIII.---Ad episcopos suffraganeos et abbates.---Archiepiscopus Rothomag. auxilium episcoporum et abbatum implorat, ut pontificis Romani inopiae subveniant. 468
    EPIST. CLXXIV.---Ad doctores academ. Neapolitanae.---Lamentatur [Col. 1196] de obitu M. Walteri professoris grammatices. 468
    EPIST. CLXXV.---Ad auditores grammatices.---Ejusdem est argumenti cum superiori epistola, deplorat enim mortem professoris grammatices. 469
    EPIST. CLXXVI.---Ad juris civilis professores.---Deplorat obitum eximii cujusdam professoris juris divini. 470
    EPIST. CLXXVII.---Monet quemdam ne vita defunctum immoderate deploret. 471
    EPIST. CLXXVIII.---Consolatio super morte. 472
    EPIST. CLXXIX.---Argumenti ejusdem. 472
    EPIST. CLXXX.---Ad reginam quamdam.---Consolatur reginam lugentem mortem viri et filii. 473
    EPIST. CLXXXI.---Argumenti ejusdem. 474
    EPIST. CLXXXII.---Argumenti ejusdem. 475
    EPIST. CLXXXIII.---Argumenti ejusdem. 475
    EPIST. CLXXXIV.---B. ducissae Glirigeoti ad Theobaldum comitem. 476
    EPIST. CLXXXV.---Responsio quaedam exsecutoria. 476
    EPIST. CLXXXVI.---Commendatio tutelae. 476
    EPIST. CLXXXVII.---Responsio. 476
    EPIST. CLXXXVIII. 477
    EPIST. CLXXXIX. 477
    EPIST. CXC.---Responsio. 477
    EPIST. CXCI.---Amicus amico salutem, et hoc totum quod ipse est. 477
    EPIST. CXCII. 477
    EPIST. CXCIII.---Responsio. 478
    EPIST. CXCIV.---De amore de levi amisso. 478
    EPIST. CXCV.---De captione Damietae. 478
    EPIST. CXCVI.---Congratulatio super captione Damietae. 479
    EPIST. CXCVII.---Inductiva. 481
    EPIST. CXCVIII 482
    EPIST. CXCIX. 483
    EPIST. CC. 483
    EPIST. CCI.---Lamentatio de morte amici. 485
    EPIST. CCII.---Invectivae papae regi, 485
    EPIST. CCIII.---Responsio ad praemissam. 486
    EPIST. CCIV.---Inductiva quaedam. 487
    EPIST. CCV.---Responsio ad praedicta. 487
    EPIST. CCVI.---De eo qui creditur mortuus. 488
    EPIST. CCVII.---Consolatio de morte amici. 488
    EPIST. CCVIII.---De beneficio scripturae ad praeteritorum memoriam conservandam. 489
    EPIST. CCIX.---Archidiaconi querelae contra officiales episcoporum. 489
    EPIST. CCX.---Ad P. episcopum.---Excusatio et querelae ejusdem de mendacio et falsitate scriptorum. 491
    EPIST. CCXI.---Ad S. episcopum et abbates.---Assignatio rationum quae induxerunt Baldewinum archiepiscopum Cantuariensem ecclesiam constituere clericorum et de quibusdam quae circa haec miraculose acciderunt. 492
    EPIST. CCXII.---Ad Innocentium papam.---Rogat P. B. Londoniensis archidiaconus Innocentium papam ut liberet eum a nequissima et versutissima vexatione B. cantoris. 495
    EPIST. CCXIII.---Frederici imperatoris ad Saladinum.---Fridericus imperator petit restitutionem quorumdam locorum a Saracenorum praeside S., alioquin ipsi grave bellum minitatur. 497
    EPIST. CCXIV.---Ad Walterum Rothom. archiep.---Consolatio in exsilio. 498
    EPIST. CCXV. 502
    EPIST. CCXVI.---Ad abbatem et conventum Croylandiae.---Implorat Petrus omnium suffragia. 503
    EPIST. CCXVII.---Commendatio cujusdam abbatis post mortem. 504
    EPIST. CCXVIII.---Gratulatio pro Carnotensi episcopo electo, et impedientibus responsio. 506
    EPIST. CCXIX.---Ad Henricum regem Angliae. 508
    EPIST. CCXX. 509
    EPIST. CCXXI. 510
    EPIST. CCXXII.---Capituli Vigorniae ad papam Innocentium. 512
    EPIST. CCXXIII.---Fratrum Majoris Monasterii ad episcopum Nannetensem. 512
    EPIST. CCXXIV. 513
    EPIST. CCXXV.---Ad archidiaconum Saresberiensem. 514
    EPIST. CCXXVI.---Adriani papae ad Henricum II regem Angliae. 515
    EPIST. CCXXVII.---Consolatoria episcopo suo. 515
    EPIST. CCXXVIII.---Supplicatio pro ecclesia Rothomagensi. 519
    [Col. 1197] EPIST. CCXXIX.---Ad decanum et capitulum Carnotensem. 519
    EPIST. CCXXX. 525
    EPIST. CCXXXI. 527
    EPIST. CCXXXII.---Exhortatio ad eos qui nec accipiunt nec praedicant crucem. 529
    EPIST. CCXXXIII.---Ad conventum Cantuariensem. 534
    EPIST. CCXXXIV.---Moniales ad sanctimoniam et castitatem monet. 535
    EPIST. CCXXXV. 537
    EPIST. CCXXXVI. 538
    EPIST. CCXXXVII.---Casus servi de haereditate habenda tractatur. 539
    EPIST. CCXXXVIII. 541
    EPIST. CCXXXIX.---Querela anxia contra praelatum. 543
    EPIST. CCXL.---Dehortatio a vinculis curialibus. 544
    EPIST. CCXLI.---Consolatoria P. B. directa episcopo suo, graviter in adversis afflicto. 548
    EPIST. CCXLII.---Ad G. electum S. Mariae. 552
    EPIST. CCXLIII. 556

SERMONES.
    SERMO I.---De adventu Domini. 559
    SERMO II.---De eodem adventu. 564
    SERMO III.---De eodem adventu. 568
    SERMO IV.---In festo S. Andreae. 572
    SERMO V.---In Navitate Domini. 575
    SERMO VI.---In eadem Nativitate Domini. 579
    SERMO VII.---In die Circumcisionis. 583
    SERMO VIII.---In eadem Circumcisione. 585
    SERMO IX.---In die Epiphaniae Domini. 587
    SERMO X.---Dominica infra Epiphaniam. 590
    SERMO XI.---In die purificationis B. Mariae. 592
    SERMO XII.---In eadem purificatione. 596
    SERMO XIII.---In Septuagesima. 599
    SERMO XIV.---In Quadragesima. 600
    SERMO XV.---In eadem Quadragesima.---De facienda poenitentia. 603
    SERMO XVI.---In eadem Quadragesima.---De luctu. 605
    SERMO XVII.---In eadem Quadragesima.---De obedientia, cruce, et passione Christi. 607
    SERMO XVIII.---In coena Domini. 611
    SERMO XIX.---In eadem coena Domini. 614
    SERMO XX.---In die Resurrectionis. 618
    SERMO XXI.---In eadem Resurrectione. 621
    SERMO XXII.---Dominica in albis.---De tribus testimoniis. 623
    SERMO XXIII.---In Ascensione Domini. 627
    SERMO XXIV.---In die Pentecostes. 630
    SERMO XXV.---De eodem festo. 634
    SERMO XXVI.---In die Trinitatis. 637
    SERMO XXVII.---In festo S. Joannis-Baptistae. 641
    SERMO XXVIII.---De SS. Petro et Paulo. 644
    SERMO XXIX.---In eodem festo. 648
    SERMO XXX.---De sancta Magdalena. 650
    SERMO XXXI.---In festo Sancti Petri ad Vincula. 653
    SERMO XXXII.---In festo S. Laurentii. 655
    SERMO XXXIII.---In Assumptione Beatae Mariae. 660
    SERMO XXXIV.---In eadem Assumptione. 663
    SERMO XXXV.---De eadem Assumptione. 665
    SERMO XXXVI.---De eadem Assumptione. 667
    SERMO XXXVII.---De S. Bartholomaeo. 669
    SERMO XXXVIII.---In Nativitate B. Mariae. 672
    SERMO XXXIX.---De Sancto Michaele, et custodia Angelorum. 677
    SERMO XL.---In eodem festo. 681
    SERMO XLI.---In festo omnium Sanctorum. 685
    SERMO XLII.---In eodem festo. 688
    SERMO XLIII.---In eodem festo. 693
    SERMO XLIV.---In eodem festo. 695
    SERMO XLV.---In eodem festo. 697
    SERMO XLVI.---De eodem festo. 698
    SERMO XLVII.---De eodem festo. 700
    SERMO XLVIII.---In eodem. 701
    SERMO XLIX.---De eodem festo. 703
    SERMO L.---De uno confessore. 706
    SERMO LI.---In eodem festo. 709
    SERMO LII.---In dedicatione ecclesiae. 713
    SERMO LIII.---De sapientia multiplici. 715
    SERMO LIV.---De sacrificio altaris. 718
    SERMO LV.---Ad sacerdotes. 721
    SERMO LVI.---Ad eosdem. 724
    SERMO LVII.---Ad eosdem. 728
    SERMO LVIII.---Ad eosdem. 730
    [Col. 1198] SERMO LIX.---Ad eosdem. 733
    SERMO LX.---Ad eosdem in synodo. 735
    SERMO LXI.---Ad eosdem. 739
    SERMO LXII.---Ad claustrales. 741
    SERMO LXIII.---Ad moniales. 744
    SERMO LXIV.---Ad easdem. 748
    SERMO LXV.---Ad populum. 750
    Fragmentum. 775

OPUSCULA.
    DE TRANSFIGURATIONE DOMINI. 777
    DE CONVERSIONE S. PAULI. 791
    COMPENDIUM IN JOB.---Ad Henricum II illustrissimum Anglorum regem. 795

CONTRA PERFIDIAM JUDAEORUM.
    CAPUT PRIMUM.---Praefatio, in qua ostendit disputationem cum Judaeis et haereticis esse arduam et periculosam. 825
    CAP. II.---Testimonia legis et prophetarum de trinitate et unitate in Deo. 828
    CAP. III.---Testimonia legis et prophetarum de Patre et Filio. 829
    CAP. IV.---Testimonia legis et prophetarum de Spiritu sancto. 830
    CAP. V.---Testimonia legis et prophetarum de Trinitate. 830
    CAP. VI.---Rationes et auctoritates de fide sanctae Trinitatis. 834
    CAP. VII.---Testimonia prophetarum, quod Filius a Patre missus sit. 835
    CAP. VIII.---Testimonia, quod Christus venerit in carne. 835
    CAP. IX.---Testimonia, quod Christus de David nasceretur. 837
    CAP. X.---Testimonia quod Christus de gentibus nasceretur. 837
    CAP. XI.---Quod Christus in propria persona venit. 838
    CAP. XII.---Quod Christus esset Deus et homo de semine Abrahae. 839
    CAP. XIII.---Testimonia de loco et tempore nativitatis Christi. 842
    CAP. XIV.---Quod impleta sunt desideria prophetarum de Christo. 843
    CAP. XV.---Testimonia legis et prophetarum quod Christus in humilitate venturus sit. 844
    CAP. XVI.---Quod Christus daemonia expelleret, et miracula faceret. 845
    CAP. XVII.---Testimonia prophetarum, de reprobatione sacrificiorum legalium. 845
    CAP. XVIII.---Testimonia legis et prophetarum de Passione Christi. 846
    CAP. XIX.---Testimonia de sepulcro Domini. 847
    CAP. XX.---Testimonia de resurrectione Christi 847
    CAP. XXI.---Testimonia prophetarum de ascensione Domini. 849
    CAP. XXII.---Testimonia prophetarum de missione Spiritus sancti. 849
    CAP. XXIII.---Testimonia historiarum Judaicarum et gentilium de resurrectione. 850
    CAP. XXIV.---Testimonia Josephi Judaei de Christo. 851
    CAP. XXV.---Testimonia quod nova lex erat veteri praeferenda. 853
    CAP. XXVI.---Testimonia de baptismo. 858
    CAP. XXVII.---De sacramento altaris. 859
    CAP. XXVIII.---De translatione legis ad gentes, et reprobatione Judaeorum. 860
    CAP. XXIX.---De vocatione gentium ad fidem. 861
    CAP. XXX.---Testimonia prophetarum quod reliquiae Israel convertentur et salvabuntur. 863
    CAP. XXXI.---Testimonia prophetarum de glorioso statu Ecclesiae. 864
    CAP. XXXII.---Manifestae auctoritates, quod Scripturae ad litteram non possunt intelligi. 866
    CAP. XXXIII.---Testimonia de adventu Antichristi. 866
    CAP. XXXIV.---Testimonia prophetarum de novissimo Christi adventu in generali resurrectione. 867
    CAP. XXXV.---Testimonia prophetarum de die judicii. 868
    CAP. XXXVI.---Testimonia prophetarum de glorificatione sanctorum. 868
    CAP. XXXVII.---Testimonia prophetarum de damnatione impiorum. 869
    CAP. XXXVIII.---Testimonia gentilium de fide. 869
    Versus Sibyllae vatis. 870
    Operis conclusio. 870

[Col. 1199] DE AMICITIA CHRISTIANA ET DE CHARITATE DEI ET PROXIMI TRACTATUS DUPLEX.
    Prologus in utrumque tractatum. 871

TRACTATUS I.---De amicitia christiana.
    CAPUT PRIMUM.---Quae sit vera amicitia. 871
    CAP. II.---Quod olim rarae fuerint amicitiae. 874
    CAP. III.---Quam dulcis et quam fructuosa sit amicitia. 874
    CAP. IV.---Quod in vera amicitia nihil est cupiditatis vel inhonestatis. 875
    CAP. V.---De naturali amore. 875
    CAP. VI. De carnali amore. 876
    CAP. VII.---Non esse amicitiam veram, si sit quaestuaria. 877
    CAP. VIII.---Quod amicitia quaedam commendetur, quaedam reprobetur. 878
    CAP. IX.---De origine amicitiae. 879
    CAP. X.---Quatenus dilectio prius deformata peccato, postea reformata est. 880
    CAP. XI.---Quod omnes virtutes animae ex dilectione dulcescant. 881
    CAP. XII.---De dilectione amici, et quae eam impediunt. 882
    CAP. XIII.---Exempla eorum quae amicitiam impediunt. 883
    CAP. XIV.---De fide amicitiae, et quae in amico diligenda sint. 884
    CAP. XV.---Quibus modis probetur intentio diligentis. 886
    CAP. XVI.---Quod perniciosa sit indiscretio in amicitia. 886
    CAP. XVII.---Quod per patientiam probatur amicitia. 886
    CAP. XVIII.---Quibus amicitia sit fovenda. 887
    CAP. XIX.---Quod Dei aut naturae dona, et non alia, sint in homine diligenda. 888
    CAP. XX.---Quae et quanta liberalitas in amicitia requiratur. 889
    CAP. XXI.---Quanta discretione et cautela beneficiandi sint amici. 890
    CAP. XXII.---De reverentia exhibenda inter amicos, et de mutua correctione inter eos. 891
    CAP. XXIII.---Quousque amicus tolerandus sit, si in aliquo enormi vitio incorrigibiliter perseveret. 893
    CAP. XXIV.---Qualiter amicitia dissolvenda sit, et quam modeste. 894
    CAP. XXV.---Ex quibus causis, et in quibus amicitia dissolvatur potius quam rumpatur. 894

TRACTATUS II.---De charitate Dei et proximi.
    CAP. I.---Quod charitas sit virtus omnium praestantissima. 895
    CAP. II.---Quod charitas est consummatio et vita fidei. 897
    CAP. III.---Qualiter cogitandus est Deus charitas. 899
    CAP. IV.---Quod cupiditas facit hominem multipliciter errare a vero bono, quod est in charitate. 900
    CAP. V.---Quanta mala sint in divitiis. 901
    CAP. VI.---Lamentabilis querela eorum, qui a charitate deviant per cupiditatem. 902
    CAP. VII.---Quot mala sint in voluptate carnis. 902
    CAP. VIII.---Ostendit Salomon quanta sit vanitas hujus mundi. 903
    CAP. IX.---In sola charitate requies et pax. 904
    CAP. X.---Quod mundana concupiscentia in causa est, quare jugum Domini grave videatur. 905
    CAP. XI.---Quod omnes virtutes ex charitate sint. 906
    CAP. XII.---Quod charitas est sabbatum, et sex virtutes quasi sex dies ante sabbatum. 906
    CAP. XIII.---Collatio sex virtutum ad sex dies. 908
    CAP. XIV.---Quod triplex sabbatum habet homo in dilectione Dei et proximi et dilectione sui. 909
    CAP. XV.---De Sabbato hominis in sui dilectione. 910
    CAP. XVI.---De Sabbato secundo, de dilectione proximi. 911
    CAP. XVII.---De tertio Sabbato in dilectione Dei. 913
    CAP. XVIII.---Apostropha vel exhortatio ut diligatur Deus. 915
    CAP. XIX.---Adhuc improperat animae beneficia Dei, ut grata sit Deo. 916
    CAP. XX.---Quod elegantius et plenius diligat nos Deus, quam nos ipsum. 917
    CAP. XXI.---Quanta sit animae praerogativa super caeteras creaturas. 919
    CAP. XXII.---Quanto sit dulcior amor, quo nos diligit [Col. 1200] Deus, amore quo eum diligimus. 920
    CAP. XXIII.---Inculcatio beneficiorum Dei ad majorem dilectionis affectum. 921
    CAP. XXIV.---Adhuc replicantur beneficia Dei, ut anima sit inde humilior. 923
    CAP. XXV.---Quod mandatum de dilectione frequenter inculcatur, nec cordibus nostris profundius infigitur. 924
    CAP. XXVI.---Dulciter diligitur Deus ex recordatione passionis. 925
    CAP. XXVII.---Quid sit diligere sapienter. 926
    CAP. XXVIII.---Quid sit Deum amare fortiter. 927
    CAP. XXIX.---Quod, sicut diligendus est Deus in beneficiis suis dulciter, sic in suis promissis prudenter. 927
    CAP. XXX.---Quod Deus in judiciis suis diligendus est fortiter. 928
    CAP. XXXI.---Quod probatur charitas in obedientia mandatorum Dei. 929
    CAP. XXXII.---Item de dilectione proximi, et progressu ejus. 931
    CAP. XXXIII.---Quando ratione proximi debeat omnium plena esse communio. 932
    CAP. XXXIV.---Quod summa communio sit in S. Trinitate. 933
    CAP. XXXV.---Quod sancta communio a Deo emanet in angelos et homines. 933
    CAP. XXXVI.---Quod non est communio bonorum ad malos. 935
    CAP. XXXVII.---Quod ex mutuo membrorum nostrorum obsequio in amorem proximi erudimur. 935
    CAP. XXXVIII.---Quod ex praecepto Dei tenemur diligere inimicos 936
    CAP. XXXIX.---Quod secundum diversos hominum status in dilectione diversi sunt gradus. 938
    CAP. XL.---Si licita est dilectio, quae pro utilitate aliena patitur animae detrimentum. 938
    CAP. XLI.---Quod delectabilis et necessarius est fructus in exercitio istorum affectuum ordinato. 939
    CAP. XLII.---De diversitate affectuum, ex quibus et usus dilectionis aestimatur et fructus. 940
    CAP. XLIII.---De motu ad desiderium. 942
    CAP. XLIV.---De spirituali motu, qui duplex est. 942
    CAP. XLV.---De rationali motu. 942
    CAP. XLVI.---De officiali affectu. 943
    CAP. XLVII.---De naturali affectu. 943
    CAP. XLVIII.---De carnali affectu. 944
    CAP. XLIX.---Quod affectus sine consensu, multum nec prodest, nec obest. 945
    CAP. L.---Quod rationalis affectus tripliciter excitatur. 945
    CAP. LI.---Quod rationalis affectus tripliciter excitatur. 946
    CAP. LII.---Similitudines inter affectum amoris et appetitum cibi vel desiderium verbi. 946
    CAP. LIII.---Ex dilectione discernuntur affectus. 947
    CAP. LIV.---Sicut in dilectione Dei, sic in dilectione proximi electio signum habet. 948
    CAP. LV.---Quod actus noster non sit celebrandus post affectum spiritualem. 948
    CAP. LVI.---Quod secundum rationalem affectum noster actus quandoque dirigendus est, sed non semper. 949
    CAP. LVII.---Quod officialis affectus, licet sit periculosus, tamen commendabilis est interdum. 949
    CAP. LVIII.---Quis modus debeat esse in naturali affectu. 950
    CAP. LIX.---De diversis causis affectuum. 951
    CAP. LX.---Quod unus affectus quandoque mutatur in alterum. 952
    CAP. LXI.---Quod affectus saepe contrarii sunt, et se oppugnant. 952
    CAP. LXII.---Quod delectabilis et necessarius est fructus in exercitio istorum affectuum ordinato. 953
    CAP. LXIII.---Quod charitas dum est in desiderio, languor est. 954
    CAP. LXIV.---De dimensionibus charitatis et communione sanctorum. 955
    PASSIO REGINALDI PRINCIPIS OLIM ANTIOCHENI. 957
    DIALOGUS INTER REGEM HENRICUM III ET ABBATEM BONAEVALLENSEM. 975
    DE DUODECIM UTILITATIBUS TRIBULATIONIS. 989

TRACTATUS QUALES SUNT.
    Prologus. 1005
    Incipiunt capitula partis primae. 1007
    [Col. 1201] Incipit pars prima. 1007
    Incipiunt capitula partis secundae. 1013
    Pars secunda. 1015
    Incipiunt capitula partis tertiae. 1023
    Pars tertia. 1023
    Incipiunt capitula quartae et ultimae partis. 1039
    Pars quarta. 1039
    De divisione et scriptoribus sacrorum librorum. 1050
    DE HIEROSOLYMITANA PEREGRINATIONE. 1057
    INSTRUCTIO FIDEI CATHOLICAE ab Alexandro III pontifice Romano ad soldanum Iconii missa. 1069
    LIBER DE CONFESSIONE SACRAMENTALI. 1077
    DE POENITENTIA A SACERDOTE INJUNGENDA. 1091
    DE INSTITUTIONE EPISCOPI. 1097
    INVECTIVA IN DEPRAVATOREM. 1113
    FRAGMENTUM epistolae de silentio servando 1125
    LIBELLUS DE ARTE dictandi. 1127

POEMATA.
    I.---Cantilena de lucta carnis et spiritus. 1127
    II.---Contra clericos voluptati deditos, sive de vita clericorum in plurimis reprobata. 1129
    III.---Tractatus de sacrosanctis venerabilis Eucharistiae mysteriis. 1135
    Prologus.---Invocat auctor sanctissimam Trinitatem, Patrem, Filium, et Spiritum sanctum, ut de SS. Eucharistiae mysteriis digne scribere possit. 1135
    Invocatio Patris. 1136
    Invocatio Filii. 1137
    Invocatio Spiritus sancti. 1138
    CAP. I.---Quod vere una eademque caro sit, quae nunc in altari de pane consecratur, et illa, quae de Virgine nata, et in cruce passa creditur fuisse. 1138
    CAP. II.---Quod mundo fame verbi periclitanti Christus panis homo factus subvenerit. 1138
    CAP. III.---Quod non alius praeter Christum pro peccatis Adae satisfacere poterat, cumque secundum utramque naturam immortalis esset, sponte tamen pro nobis est mortuus. 1139
    CAP. IV.---Quod agnus in lege immolatus et assus, et a populo Israelitico comestus typum Christi gesserit, et succedente vera gratia veroque sacrificio, id est Christo apparente, legales caeremoniae cessaverint. 1140
    CAP. V.---Quod integer diversis licet in locis immolatus perseverat agnus, totusque a fidelibus in escam vitae sumitur. 1140
    CAP. VI.---Quod panis et caro Christi non in merito efficitur consecrantis, sed in verbo et in virtute Creatoris, et quod a bono nil majus, nec a malo minus perficitur. 1141
    CAP. VII.---Quod presbyter in consecratione sacrificium commemorans, et imitans cum lacrymis passionem Christi, sit Christus et crucifixus, et sacrificans et sacrificatus. 1141
    CAP. VIII.---Quod solus Deus sacrificator et administrator sit sacrificii, presbyter vero tantum minister; quodque eodem verbo caro fiat in altari, quo creata est in utero virginali. 1142
    CAP. IX.---Quod coelestium vasorum figulus potest in altari modicam panis portionem in melius, hoc est in carnis suae gloriam permutare, qui humanitatis nostrae testam assumptam et igne passionis suae excoctam, de morte potuit ad vitam reformare. 1142
    CAP. X.---Quod nec caro sine sanguine, nec sanguis sine carne recte communicatur; sicut in Melchisedech praesignatum est, qui in typo Salvatoris nostri, panem et vinum simul libasse legitur. 1143
    CAP. XI.---Profunda coelestium secretorum ideo Dominus occultari voluit, ut perfidis celarentur, et fidelibus meritum de virtute Fidei cresceret. 1144
    CAP. XII.---Aqua pariter vino admiscetur, quia utrumque simul in cruce de latere Salvatoris emanavit, sanguis videlicet redemptionis, et aqua baptismatis per quod Ecclesia signatur. 1144
    CAP. XIII.---In consecratione Dominici sanguinis prius, videlicet in coena, aquam vino mistam non legimus, sed ut huic sacramento nihil deesset ad commemorationem Dominicae passionis, apostoli eorumque successores hoc fieri decreverunt. 1145
    CAP. XIV.---Licet vinum et aqua ante consecrationem in altari typice misceantur, post nonnisi sanguis bibitur, quia in sanguinem demutatur aqua, ut populus, qui per illam figuratur in melius se transmutatum, dum ista digne percipit, indicetur. 1145
    CAP. XV.---Quod ante legem et in lege sanctis Patribus regni coelorum janua clausa fuerit; post datam vero gratiam, latroni omnibusque pie poenitentibus reserata sit. 1146
    [Col. 1202] CAP. XVI.---Quod hujus sacramenti perceptione et salutiferae crucis virtute paradisus homini reseretur, et diabolus superetur. 1147
    CAP. XVII.---Quod Christus nostrae legis lator sit, et noster Moyses, qui nobis de diabolica potestate ereptis, agnus paschalis immolatus est, quique per hujus mundi desertum ad regnum nobis promissum nos introducit. 1148
    CAP. XVIII.---Quod Dominus noster ipse granum frumenti dictus sit, quod cadens in terram mortuum, resurgensque in semine vitae multiplicatum sit, de cujus grano multa fidelium grana orta sunt, quae cum ipso unum in Ecclesia quotidie efficiuntur. 1148
    CAP. XIX.---Ne quisquam membrum diaboli factus ad corpus Dominicum more Judae accedere praesumat, quem non tantum prioris culpae conscientia damnavit, quam quod adhuc peccator et immundus ad sacram mensam praesumptuose accedere non formidavit. 1149
    CAP. XX.---Quod nulli fidelium ignorare liceat Dominici corporis et sanguinis sacramentum, quod in Ecclesia celebratur, ne forte ex eo quod ignorat, ad illum percipiendum censeatur indignus. 1149
    CAP. XXI.---Quod presbyterum quemque sacramenta Dominica scire oporteat, quibus subjectum sibi populum erudiat, et ad veram fidem instruat, sine quibus fungi sacerdotio digne non poterit. 1150
    CAP. XXII.---Quod sacerdos post Christi vestigia gradiens verbumque vitae populis annuntians, christus Domini, ipsiusque angelus dicitur, dumque proximum ad agnitionem Dei et amorem coelestium inflammat seraphinam sortitur dignitatem. 1151
    CAP. XXIII.---Quod idem sit carbo lucens, qui et seraphim. Nam dum in Ecclesia sancti rectores populum Dei peccatorum tenebris exstinctum, verbo salutis, et exemplo bonae actionis ad amorem coelestium reaccendunt, profecto carbones vivi alios succendentes perhibentur. 1151
    CAP. XXIV.---Quod valde periculosum sit ad sacramentum corporis et sanguinis Domini accedere, ubi inter angelorum omniumque sanctorum frequentiam ipse summus pontifex Christus se ipsum in escam vitae vel mortis porrigit singulorum merita subtiliter discernens. 1152
    CAP. XXV.---Quod pro diversitate meritorum Christus in Ecclesia agnus et haedus, ut in lege praefiguratum est, immoletur, ut, sicut beatus Hieronymus dicit, carnibus agni perfectiores, peccatores autem et poenitentiam agentes haedo pascantur. 1153
    CAP. XXVI.---Quod sacerdos et quisque fidelium capiti suo, quod est Christus, conformari, eumque ad coelos quotidie spiritualiter sequi debeat. 1154
    IV.---De poenitentia. 1154
    V.---Versus de commendatione vini. 1155
    VI.---Responsio ad quemdam, contra cervisiam. 1155
    VII.---Carmen acephalum. 1157
    APPENDIX AD OPERA PETRI BLESENSIS continens chartas quorumdam episcoporum et regum quae conferunt ad elucidationem epistolarum ejus et notarum. 1157
    I.---Ad epist. 44.---Litterae Henrici Bajocensis episcopi de donatione facta capitulo Bajocensis de domo Conati thesaurarii. 1157
    II.---Confirmatio ejusdem donationis facta a Richardo Anglorum rege. 1159
    III.---Litterae ejusdem episcopi de donatione facta capitulo Bajoc. de decima Forestae de Nuilleio et de Racineto. 1159
    IV.---Litterae Urbani papae III pro annualibus praebendarum decedentium canonicorum Bajocensium. 1160
    V.---Litterae Lucii papae III pro sepultura episcopi Bajocensis et canonicorum in ecclesia cathedrali. 1160
    VI.---Ad epist. 66.---Charta Henrici II Anglorum regis pro abbatia de Voto in Normannia. 1160
    VII.---Alia donatio ejusdem regis eidem abbatiae de Voto. 1160
    VIII.---Alia donatio ejusdem regis eidem abbatiae. 1161
    IX.---Charta Henrici II, Anglorum regis pro abbatia de Baugeseio, vulgo de Baugerais, ordinis Cisterciensis. 1161
    IX bis.---Alia Charta ejusdem regis pro abbatia de Oratorio vulgo de Louroux, Andegavensis dioecesis. 1161
    X.---Littera per quam apparet Hervaeum abbatem Villelupensem dedisse fratribus ordinis Carthusiensis locum Ligeti, Henrico II, rege Anglorum, comite Andegavensi postulante, circa annum Domini 1173. 1162
    XI.---Donatio ejusdem regis ecclesiae Fontis Ebraldi de Ponte Sacii. 1162
    XII.---Copia fundationis abbatiae Savigniaci in Normannia. 1163
    [Col. 1203] XIII.---Confirmatio fundationis abbatiae Savigniaci facta ab Henrico II, rege Anglorum. 1164
    XIV.---Alia confirmatio ejusdem regis pro fundatione Savigniaci. 1165
    XV.---Charta fundationis abbatiae de Blanca Landa. 1165
    XVI.---Confirmatio ejusdem fundationis per Henricum II, regem Anglorum. 1166
    XVII.---Ad epist. 124.---Littera Walteri Rothomagensis archiepiscopi, qua decimam de Diepa et Botellis dat capitulo Rothomagensi. 1166
    XVIII.---Ad epist. 126.---Littera Odonis episcopi Parisiensis, pro abolendo festo Fatuorum, et restituenda solemnitate Circumcisionis Domini. 1168
    XIX.---Alia littera ejusdem Adonis Parisiensis episcopi, pro solemnitate Circumcisionis Domini et S. Stephani. 1168
    XX.---Littera Petri Cambii Dei gratia Parisiensis episcopi, pro solemnitate Circumcisionis Domini et Sancti Stephani. 1168
    XXI.---Copia cujusdam epistolae a venerabili Facultate theologiae studii Parisiensis, praelatis et capitulis ecclesiarum regni Franciae transmissae, ad detestandum, condemnandum, et omnino abolendum quemdam superstitiosum et scandalosum ritum, quem quidam festum Fatuorum vocant, qui a ritu paganorum et infidelium idololatrarum initium et originem sumpsit. 1169
    XXII.---Littera Odonis Parisiensis episcopi, pro institutione festi S. Bernardi in ecclesia Parisiensi. 1176
    XXIII.---Littera ejusdem Odonis de decima de Espiers quam Adam de Monsterolio dedit quatuor matriculariis presbyteris 1176
    XXIV.---Littera ejusdem pro institutione quatuor matriculariorum sacerdotum in ecclesia Parisiensi. 1176
    XXV.---Fundatio ejusdem episcopi pro mandato faciendo in Coena Domini. 1176
    XXVI.---Littera ejusdem Odonis qua donat Novalia capitulo Parisiensi. 1177
    XXVII.---Institutio anniversarii Odonis facta a capitulo Parisiensi. 1177
    XXVIII---Institutio duorum sacerdotum facta ab eodem [Col. 1204] Odone in ecclesia Sancti Symphoriani Parisiensis. 1177
    XXIX.---Charta ejusdem Odonis, qua concessit ecclesiae Sancti Victoris Parisiensis annualia semipraebendarum ecclesiae Parisiensis. 1177
    XXX.---Stephani Parisiensis episcopi concessio annualium seu vacantium praebendarum in ecclesia Parisiensi, et aliis facta canonicis S. Victoris Parisiensis. 1177
    XXXI.---Litterae super compositione limitum episcopatuum Belvacensis et Parisiensis. 1178
    XXXII.---Litterae Innocentii papae pro legitimatione prolis domini regis, datae Anagniae IV Non. Novemb. pontificatus an. IV, Christi 1201. 1178
    XXXIII.---Littera Odonis episcopi Parisiensis, super legitimatione liberorum domini regis susceptorum de filia ducis Meraniae tempore papae Innocentii. 1178
    XXXIV.---Littera Coelestini papae super interdicto contra cives Rothomagenses publicato. 1179
    XXXV.---Confirmatio sententiarum excommunicationis, et interdicti latarum auctoritate Walteri archiepiscopi contra cives Rothomagenses. 1179
    XXXVI.---Littera ejusdem Coelestini papae episcopis Normanniae de eadem re. 1179
    XXXVII.---Littera ejusdem de eadem re. 1179
    XXXVIII.---Littera Walteri Rothomag. archiep. de quibusdam distributionibus capitulo Rothomagensi faciendis. 1179
    XXXIX.---Concilium Rothomagense sub Waltero archiepiscopo. Anno ab Incarnatione Domini 1189, III Idus Februarii, residente beatissimo papa Clemente III, regnante gloriosissimo rege Francorum Philippo, regente Normanniam invictissimo rege Anglorum Richardo, in nomine sanctae et individuae Trinitatis celebratum est provinciale concilium in metropolitana sede Rothomagensi, praesidente venerabili Patre nostro Waltero Rothomagensi archiepiscopo, praesentibus omnibus suffraganeis, abbatibus quoque quamplurimis, multis etiam viris discretis et prudentibus, in quo statuta sunt capitula subscripta. 1180
    INDEX initialis epistolarum Petri Blesensis secundum ordinem alphabeticum. 1183




[Col. 1203] FINIS TOMI DUCENTESIMI SEPTIMI.

